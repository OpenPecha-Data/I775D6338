༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5519
ImageGroup:
ISBN:
13CN5523
n/a
LCCN:
n/a
Title:
ལྷ་སའི་དམངས་ཁྲོད་ཀྱི་གླུ་གཞས།
|iha sa'i dmangs khrod kyi glu gzhas/
Author:
n/a
n/a
Descriptor:
Original Publication:
Place:
n/a
n/a
Publisher:
n/a
Date:
n/a
Volume:
Total Volumes:
IIIIII
TBRC Pages:
Introductory Pages:
n/a
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



ལྷ་སའི་དམངས་ཁྲོད་གླུ་གཞས།
བོད་ལྗོངས་མི་དམངས་དཔེ་སྐྲུན་ཁང་།



༄༅༅།།ལྷ་སའི་དམངས་ཁྲོད་གླུ་གཞས།།
(སྟོད་ཆ།)
བསྡུ་སྒྲིག་པ། རྡོ་ཕུན།
ཟླ་བ་བཀྲ་ཤིས།
སྐལ་བཟང་ཚེ་རྡོར།
བོད་ལྗོངས་མི་དམངས་དཔེ་སྐྲུན་ཁང་།



图书在版编目(CIP) 数据
拉萨民间歌谣:藏文/多平,达瓦扎西等编:-拉
萨:西藏人民出版社,2009.8(2011.7重印)
| ISBN 978-7-223-02725 -0
1.拉… II. 多… 藏族-民歌 - 作品集 - 中国 - 藏
语T.1277.291.4
中国版本图貨CII 数据核字(2009)第138764号
拉萨民间歌谣(上、下)
编著 多平达瓦扎西格桑次多
责任编辑 扎西欧珠
封面设计 强桑
出版发行 西藏人民出版社(拉萨市林廓北路20号)
印刷 拉萨市明鑫印刷有限公司
开 本 850 x1168 1/32
张 48.75
字 ·数 680 T
版次 2009年8月第1版
印次 2011年9月第4次印刷
数 14,901-16,700
书 号 SB\978-7-223-02725 -0
定 价 61.00 元(上、下)
版权所有,翻印必究
(如有印装质量问题,请与出版社发行部联系调换)
发行部联系电话(传真):0891-6826115



དཔེ་སྐྲུན་གསལ་བཤད།
བོད་ཀྱི་དམངས་ཁྲོད་རྩོམ་རིག་སྒྱུ་རྩལ་ནི་གངས་ལྗོངས་ཀྱི་ཕུན་ཚོགས་
བགྲང་ཡས་ཤེས་རིག་ནོར་བུའི་ཁྲོད་ཀྱི་ཁྱད་ནོར་ཞིག་ཡིན་ལ་དམངས་ཁྲོད་རིག་
གནས་ཀྱི་ཆེས་མངོན་གསལ་དོད་པའི་མཚོན་བྱེད་ལྟ་བུ་ཞིག་ཀྱང་ཡིན། དེ་ཡང་
ལོ་ངོ་སྟོང་ཕྲག་དུ་མའི་ནང་ལས་ ལ་བརྩོན་ཞིང་དཔའ་ངར་ཆེ་བའི་བོད་མི་
རིགས་ཀྱིས་ ཕྱིའི་ རང་བྱུང་ ཁམས་ ལ་ ངོས་འཛིན་དང་སྒྱུར་བཅོས་བྱེད་ པའི་
བརྒྱུད་རིམ་ནང་རང་ཉིད་ཀྱི་ཤེས་རིག་བློ་གྲོས་ཀྱི་རྩལ་ལ་བརྟེན་ནས་སྒྱུ་རྩལ་གྱི་
རྣམ་པས་རབ་ཏུ་ཕྱུག་པའི་རྐང་བྲོ་གླུ་གཞས་ཀྱི་རིགས་རྣམ་པ་སྣ་ཚོགས་པ་བྱུང་
བ་མ་ཟད་དེ་དག་མི་རྣམས་ཀྱི་ངག་རྒྱུན་དུ་འཇགས་ཡོད་པ་ནི་ཁ་བརྒྱ་ཅན་ཁྲི་མ་
འབུམ་འདུས་ཀྱང་གླེང་ཚར་བའི་བསྐལ་བ་མ་མཆིས།
ད་ཐེངས་འདིར་དུས་རབས་ཉི་ཤུ་པའི་ལོ་རབས་དགུ་བཅུའི་ནང་ལྷ་ས་
གྲོང་ཁྱེར་“ ཕྱོགས་བསྡུས་གསུམ་” གྱི་གཞུང་དོན་ཁང་ནས་བསྡུ་སྒྲིག་དང་། ལྷ་
ས་གྲོང་ཁྱེར་མང་ཚོགས་སྒྱུ་རྩལ་ཁང་ནས་ནང་ཁུལ་དུ་དཔེ་སྐྲུན་བྱས་པའི་《 ལྷ་
སའི་དམངས་ཁྲོད་གླུ་གཞས》དང་། 《ལྷ་ སའི་དམངས་ཁྲོད་སྒྲུང་གཏམ》
《ལྷ་ས་ཁུལ་གྱི་གཏམ་དཔེ་ཕྱོགས་སྒྲིག》བཅས་ཕྱོགས་བསྡུས་ཆེན་པོ་གསུམ་གྱི་
དཔེ་དེབ་འདི་ཉིད་ད་ལམ་ངེད་དཔེ་སྐྲུན་ཁང་གིས་མི་རིགས་ཀྱི་སྲོལ་རྒྱུན་རིག་
– 1 -



གནས་ལ་ཉམས་པ་སོར་ཆུད་དང་མི་ཉམས་གོང་འཕེལ་ཡོང་བ་སྤྱི་དང་། ཡང་
སྒོས་སུ་རང་ལྗོངས་ཀྱི་མངོན་མེད་རིག་གནས་སྲུང་ སྐྱོབ་ལ་ སོགས་པའི་དགེ་
མཚན་གང་མང་ལྡན་པར་བསམས་ཏེ་ཡོངས་ཁྱབ་ཏུ་དཔེ་སྐྲུན་འགྲེམས་སྤེལ་
ཞུས་པ་ལགས་ཀྱང་། 《 ལྷ་སའི་དམངས་ཁྲོད་གླུ་གཞས་》ཞེས་པའི་དཔེ་དེབ་
འདིར་ཡིག་རྫོབ་ཆེ་བ་དང་། གཞས་ཚིག་འགའ་ཙམ་བསྐྱར་ཟློས་ཀྱི་ཚུལ་དུ་
གནས་པ། གཞས་ཚིག་ལ་ལར་ཡུལ་སྐད་ཀྱི་ཤན་ཤུགས་ཆེ་བ་སོགས་ཀྱི་གནས་
བབ་ལ་བསྟུན་ནས། ཡི་གེའི་དག་ཆ་འགའ་ཤས་ཡུལ་སྐད་དམ་ཁ་སྐད་ཀྱི་རྒྱུན་
འབྱམས་སོར་གནས་སུ་བཞག་པ་ལས་བཟོ་ཐལ་དུ་མ་སོང་བའི་ཚུལ་དུ་བཞག་
ཡོད། དེས་ན་འདི་ནང་སྐྱོན་ནོར་གྱི་ཆ་གང་མཆིས་ཀྱང་མཁྱེན་ལྡན་སྤྱན་ཡངས་
ཀྱི་རྒྱ་ཆེའི་ཀློག་པ་པོ་རྣམ་པས་སྐྱོན་དོར་དགེ་ལེན་གྱི་དགོངས་དཔྱད་གནང་རྒྱུའི་
རེ་འདུན་སྙིང་ཁོང་ནས་འཆང་བཞིན་ཡོད། །
རྩོམ་སྒྲིག་འགན་འཁུར་བས།
—
2
-



འགོ་བརྗོད།
གངས་ལྗོངས་ལྟེ་གནས་གྲོང་ཁྱེར་ལྷ་ས་ཡི། །
ནམ་མཁའ་སྔོ་ལ་སྤྲིན་དཀར་ལང་ལོང་ཕྱུར། །
ཉི་འོད་འཕྲོ་ཞིང་དྲོ་སྐྱིད་དཔལ་དང་ལྡན། །
ས་གཞི་པད་མ་འདབ་རྒྱས་བཞད་དང་མཚུངས། །
མཐའ་འཁོར་རི་རྒྱུད་བཀྲ་ཤིས་རྟགས་བརྒྱད་མཚོན། །
གཡུ་འབྲུག་འཁྱུག་འདྲའི་ལྷ་སའི་སྐྱིད་ཆུ་བཟང་། །
དྭངས་གཙང་ཆུ་ཕྲན་དུ་མ་ལྷུང་ལྷུང་འབབ། ། །
འཁོར་ཡུག་ཡུལ་ལྗོངས་མཛེས་སྡུག་རྣམ་པར་བཀྲ། ། །
འཛམ་གླིང་ཡང་རྩེའི་གྲོང་ཁྱེར་ལྷ་ས་འདི། །
སྔོ་ལྗང་ལྕང་གླིང་དུ་མས་ཡོངས་སུ་འབྲེལ། །
འབྲས་ལྡན་ལྗོན་ཤིང་སྣ་ཚོགས་ལོ་འདབ་རྒྱས། །
ཚ་གྲང་སྙོམ་ཞིང་དུས་བཞིའི་ནམ་ཟླ་སྐྱིད། །
གཅེས་པར་འོས་པ་གནའ་བོའི་གྲོང་ཁྱེར་འདིར། །
དེང་རབས་ཅན་གྱི་འཛུགས་སྐྲུན་རྣམ་པ་ལེགས། །
འཛམ་གླིང་ས་ཕྱོགས་ཀུན་ནས་མགྲོན་པོ་རྣམས། །



ལྷ་སའི་དམངས་ཁྲོད་གླུ་གཞས།
གནས་འདིར་འཛོམས་ཤིང་སྤྲོ་དགའི་དབྱིངས་སུ་རོལ། །
ཕུལ་བྱུང་མི་རིགས་བཟོ་རྩལ་ལས་བསྐྲུན་པའི། །
བརྗིད་ཉམས་ལྡན་པའི་ཕོ་བྲང་པོ་ཏ་ལ། །
མེས་རྒྱལ་ལྷོ་ནུབ་ས་མཐོའི་རྒྱན་དུ་མཛེས། །
ཡིད་དབང་མི་འཕྲོག་སྐྱེ་བོ་སུ་ཞིག་མཆིས། །
ཡངས་ཤིང་རྒྱ་ཆེའི་ཞིང་ས་གཤིན་པོའི་སྟེང་། །
བཏབ་པའི་ལོ་ཏོག་གཡུར་ཟའི་འབྲས་བུས་ཁེངས། །
མུ་མཐའ་མེད་ལ་ཡངས་པའི་རྩྭ་ཐང་ཐོག །
ཕྱུགས་རིགས་དཀར་ནག་ཁྱུ་ཚོགས་ཤ་ཤེད་བཟང་། །
ནགས་ཚལ་སྟུག་པོས་ཁེངས་པའི་རི་ཀླུང་ཁྲོད། །
སྲོང་པོར་གནས་པའི་ཐང་ཤིང་ཤུག་པ་སོགས། །
ནམ་མཁའི་ཀ་བ་བཞིན་དུ་འགྱིང་ངེར་གནས། །
རི་དྭགས་གཅན་གཟན་དུ་མ་ཅི་དགར་རོལ། །
རང་བྱུང་གཏེར་རིགས་ཐོན་ཁུངས་ཕུན་སུམ་ཚོགས། །
རྫོགས་མཐའ་མེད་པའི་རིན་ཆེན་བང་མཛོད་འདྲ། །
དེང་རབས་ཅན་བཞིའི་འཛུགས་སྐྲུན་དགོས་མཁོ་དང་། །
འདོད་ཡོན་ལོངས་སྤྱོད་འཕེལ་བའི་མཐུན་རྐྱེན་བཟང་། །
གཡུ་ལྟར་སྔོ་བའི་ནེའུ་གསིང་སྤང་ལྗོངས་ཐོག །
རྣམ་མང་མེ་ཏོག་ཁྲ་ཆིལ་རབ་ཏུ་བཞད། །



འགོ་བརྗོད།
དྲི་ཞིམ་སྨན་རྩྭའི་རིགས་ཀྱིས་གང་སར་ཁེངས། །
བྱ་བྱིའུ་སྣ་ཚོགས་འཕུར་ལྡིང་དབྱངས་སྙན་སྒྲོག །
གནའ་རབས་མེས་པོ་རྣམས་ཀྱིས་ཤུལ་བཞག་པའི། །
རྩ་ཚེའི་རིག་དངོས་གྲགས་ཅན་གྲངས་ལས་འདས། །
རིན་ཐང་བྲལ་ཞིང་བསམ་གྱིས་མི་ཁྱབ་པའི། །
ཕྱི་ནང་སྣོད་བཅུད་ལྡན་པའི་ཡུལ་གྱི་མཆོག །
གངས་ཅན་བོད་ཀྱི་ཐུན་མོང་མ་ཡིན་པའི། །
ཕུལ་བྱུང་མི་རིགས་ཁྱད་ཆོས་ལྡན་པ་ཡི། །
དམངས་ཁྲོད་སྲོལ་རྒྱུན་རྩོམ་རིག་སྒྱུ་རྩལ་སོགས། །
དར་ཁྱབ་ཆེ་ཞིང་སྣ་མང་ཕུན་སུམ་ཚོགས། །
སྒྲུང་དང་གཏམ་དཔེ་གཞས་ཚིག་རྫོགས་མཐའ་མེད། །
ཚིག་ཉུང་གོ་བདེ་ནང་དོན་ཤིན་ཏུ་ཟབ། །
གླུ་དང་བྲོ་གར་ལྷ་མོ་སྒོར་གཞས་ནི། །
ཡིད་དབང་འཕྲོག་པའི་སྒྱུ་རྩལ་ཉམས་འགྱུར་ལྡན། །
དུང་དང་རྒྱ་གླིང་སྒྲ་སྙན་གླིང་བུ་སོགས། །
སྙན་ཞིང་འཇེབས་པའི་རོལ་ཆའི་སྒྲ་དབྱངས་ཀྱིས། །
མདོངས་མཐའི་རྣ་བར་དབྱར་རྔ་སྒྲོག་པ་བཞིན། །
སྐྱེ་བོ་ཀུན་གྱི་རྣ་བའི་དབང་པོས་འཕྲོག །
ཁྱད་དུ་འཕགས་པའི་ལྷ་ལྡན་ཡུལ་ལྗོངས་དང་། །
•
3，



ལྷ་སའི་དམངས་ཁྲོད་ག་གནས་་
མེས་པོ་རྣམས་ཀྱིས་ཤུལ་བཞག་རིག་དངོས་སོགས། །
ཕུལ་བྱུང་རྩོམ་རིག་སྒྱུ་རྩལ་ལ་བསྟོད་ཕྱིར། །
ལྷག་བསམ་དག་པོས་བསྟོད་ཚིག་འབུལ་སྙམ་རུང་། །
ཤེས་རིག་དམན་པའི་རྨོངས་རྒན་བདག་གིས་ནི། །
རྩོམ་ཡིག་འབྲི་བའི་སྤོབས་པ་ག་ལ་མཆིས། །
འོན་ཀྱང་ལྷག་བསམ་མཚོན་ཕྱིར་ཚིགས་བཅད་འདི། །
རང་དགར་སོར་མོའི་རྩེ་ནས་ཐལ་ལགས་སོ། །
དེ་སྔོན་རང་ཉིད་དམངས་ཁྲོད་སྲོལ་རྒྱུན་རྩོམ་རིག་ ཐད་ལ་དོ་སྣང་དེ་
ཙམ་མེད་མཁན་ཧོད་རྒྱུག་ཅན་ཞིག་ཡིན། ཉེ་བའི་ལོ་ཤས་ཀྱི་སྔོན་དུ་གོང་རིམ་
ནས་དམངས་ཁྲོད་སྲོལ་ རྒྱུན་ལྡན་པའི་ངག་རྒྱུན་རྩོམ་རིག་འཚོལ་བསྡུ་དང་།
ལེགས་སྒྲིག་བཅས་བྱེད་དགོས་པའི་ལས་འགན་གནང་བ་མ་ཟད། དེ་ནི་མི་
རིགས་རང་ཉིད་ཀྱི་ཕུལ་བྱུང་རིག་གནས་མྱུར་སྐྱོབ་དང་ཤུལ་འཛིན་དར་རྒྱས་
གོང་འཕེལ་གཏོང་བའི་གཟི་བརྗིད་ཀྱི་ལས་འགན་དོར་ཐབས་མེད་པ་ཞིག་ཡིན་
པའི་ གལ་ཆེའི་དོན་སྙིང་རྒྱས་བཤད་གནང་བ་དང་འབྲེལ་ཚད་མཐོའི་མཐོང་
ཆེན་དང་ཐུགས་འཁུར་ཚད་མེད་ཀྱི་སྒོ་ནས་ངེས་པར་དུ་དམངས་ཁྲོད་རྩོམ་རིག་
ལེགས་བསྡུས་ཆ་ཚང་གསུམ་ ཕྱོགས་ སྒྲིག་བྱེད་ དགོས་ པའི་བཀོད་སྒྲིག་མཛད་
པའི་འོག་གྲོང་ཁྱེར་ལྷ་སའི་དམངས་ཁྲོད་རྩོམ་རིག་ལེགས་བསྡུས་ཆ་ཚང་གསུམ་
གྱི་འགོ་ ཁྲིད་ཚོགས་ཆུང་དང་དེའི་གཞུང་ལས་ ཁང་། རྩོམ་ སྒྲིག་པུའུ་བཅས་



འགོ་བརྗོད།
བཙུགས་པ་ནས་བཟུང་ཞིབ་ཕྲའི་ལས་དོན་བྱེད་མཁན་བློ་མཐུན་ཚོས་མི་སྣ་ཉུང་
བ་དང་། ཆ་རྐྱེན་ཞན་པའི་གནས་ཚུལ་ལ་མ་ལྟོས་པར་དཀའ་ངལ་དུ་མ་ཁྱད་
བསད་ཀྱིས་ཧུར་བརྩོན་ཆེན་པོས་ཞིང་འབྲོག་མང་ཚོགས་ཀྱི་ཁྲོད་དུ་ཟབ་སྐྱོད་
བྱས་ཏེ་དམངས་ཁྲོད་ཀྱི་སྲོལ་རྒྱུན་ལྡན་པའི་གཏམ་དཔེ། སྒྲུང་གཏམ། གཞས་
ཚིག་བཅས་འཚོལ་བསྡུ་དང་མྱུར་སྐྱོབ་བྱས་པ་ཁག་གཅིག་ལེགས་སྒྲིག་གིས་དཔེ་
སྐྲུན་བྱས་པ་དེ་དག་རང་ཉིད་ནས་བལྟས་རྗེས་སྔར་དང་མི་འདྲ་བའི་མྱོང་ཚོར་
དང་སློབ་གསོ་གཏིང་ཟབ་ཅིག་བྱུང་དོན་དམངས་ཁྲོད་ཀྱི་རྩོམ་རིག་ནི་ཚིག་ཉུང་
གོ་བདེ་དོན་ཟབ་ལ་སྙན་ཞིང་འཇེབས་པ་དང་། དྲང་ཕྱོགས་སམ་ལྡོག་ཕྱོགས་
གང་ས་ནས་གོ་དོན་གཏིང་ཟབ་ལ་བློ་སྒོ་འབྱེད་པའི་ནུས་པ་དང་། ཤེས་རིག་
འཕེལ་བའི་ནུས་རྩལ་ཆེས་ཆེར་ལྡན་པས་ཇི་ཙམ་བལྟས་པ་དེ་ཙམ་གྱིས་ལྟ་དོད་
ཅིང་། ཚིག་ཚོ་བ་ཞིག་ཡིན་སྟབས། དེ་ནི་བོད་རིགས་མི་དམངས་ཀྱི་ཤེས་རབ་
དང་བློ་གྲོས་ཀྱི་སྙིང་བཅུད་ལས་བྱུང་བའི་ཉིང་ཁུ་ལྟ་བུ་དང་། གཟེངས་སུ་ཐོན་
པའི་མི་རིགས་ཀྱི་རྩོམ་རིག་སྒྱུ་རྩལ་གྱི་རྣམ་པ་ཕུན་སུམ་ཚོགས་པ་ཞིག་རེད། དེ་
ནི་སྔ་རབས་ཀྱི་མི་མུ་རྒྱུད་བཅས་ནས་ཤུལ་འཛིན་དང་དར་འཕེལ་བྱུང་བའི་ཤུལ་
བཞག་གི་རྩ་ཚེའི་བསམ་པའི་རྒྱུ་ནོར་ཞིག་ཡིན་པས་དེ་དག་སྔོག་འདོན་དང་།
འཚོལ་བསྡུ། མྱུར་སྐྱོབ། ལེགས་སྒྲིག་བཅས་བྱ་རྒྱུ་དེ་ནི་ང་ཚོས་མི་རབས་རྗེས་
མར་ཤུལ་འཛིན་དང་དར་འཕེལ་གཏོང་རྒྱུར་བརྒྱུད་སྤྲོད་བྱེད་པའི་ལས་དོན་
གལ་ཆེན་ཞིག་དང་། ང་ཚོའི་མི་རབས་འདིས་འཁུར་འོས་པའི་གཟི་བརྗིད་ཀྱི་
འགན་འཁྲི་ཡིན་པ་ཙམ་མ་ཟད། ལོ་རྒྱུས་ཀྱི་དོན་སྙིང་དང་ད་ཡོད་ཀྱི་དོན་སྙིང་།
• 5 •



ལྷ་སའི་དམངས་ཁྲོད་གླུ་གཞས།
མ་འོངས་པའི་དོན་སྙིང་། ལྷག་དོན་རྒྱལ་ཁབ་ཀྱི་ལོ་ལྔ་ཚན་བརྒྱད་པའི་འཆར་
འགོད་ནང་གི་ཞིབ་འཇུག་མཛད་རྒྱུའི་ལས་གྲྭ་ཆེན་པོའི་གྲས་ཤིག་ཡིན་པའི་དོན་
སྙིང་དེ་བས་ཆེན་པོ་ལྡན་ཡོད་པའི་ངོས་འཛིན་བྱུང་། རང་ཉིད་ནས་ཐོས་མྱོང་
བའི་གཏམ་དྲན་གསོས་པ་ཇི་ཙམ་ཡོད་དམ་སྙམ་སྟེ། ངལ་གསོ་དང་། ཁ་ལག་
བཟའ་དུས། འཆམ་འཆམ་དུ་བསྐྱོད་སྐབས་ བཅས་ གཏམ་དཔེ་དྲན་གསོས་
རིམ་བཞིན་ཐོ་བརྒྱབ་པ་དང་མདོར་ན་མཚན་མོ་ཉལ་བའི་རྗེས་སུའང་གཏམ་
དཔེ་དྲན་གསོས་ན། ལམ་སེང་ཡིག་ཐོག་ཏུ་བྲིས་པ་མ་ཟད། སྨན་རྩིས་ཁང་གི་
ཨེམ་རྗེ་རྒན་བློ་བཟང་བཀྲ་ཤིས་ལགས་དང་ང་ཚོ་ཕན་ཚུན་བཀའ་མོལ་ཅི་གྲོས་
མོལ་གྲོས་ཞུ་སྐབས་གཏམ་དཔེའི་སྐོར་གླེང་རེས་བྱས་ཏེ་ཁོང་གིས་ཀྱང་གཏམ་
དཔེ་ཐུགས་དྲན་གསོས་རིམ་བཞིན་ཕྱག་བྲིས་སམ་ངག་ཐོག་ནས་ང་ལ་གསུངས་
ཏེ་མཁོ་འདོན་གནང་བྱུང་བས་དུས་ཐུང་ནང་ཁྱོན་བསྡོམས་གཏམ་དཔེ་གྲངས་
༥༠༠སྐོར་ཞིག་བྱུང་སོང་བས་དེ་ནི་རྒྱ་མཚོའི་ནང་ནས་ཆུ་ཐིགས་ལེན་པ་ཙམ་
རེད། ཡིན་ན་ཡང་དེའི་ཐོག་ནས་དམངས་ཁྲོད་ཀྱི་གཏམ་དཔེ་ཁོ་ནར་ཆ་མཚོན་
ན་ཇི་ཙམ་གྱིས་འཚོལ་བསྡུ་བྱས་ན་དེ་ཙམ་གྱི་རྫོགས་མཐའ་མེད་པ་ཞིག་ཡིན་
པར་གསལ་བཤད་བྱུང་ཡོད། དེས་ན་དམངས་ཁྲོད་དུ་དར་ཁྱབ་ཆེ་བའི་རྩ་ཆེའི་
བསམ་པའི་རྒྱུ་ནོར་འཛད་མཐའ་མེད་པ་ཞིག་མི་མངོན་པའི་གནས་སུ་བསྡད་
ཡོད་པས་དེ་དག་འཚོལ་བསྡུ་དང་མྱུར་སྐྱོབ་ལེགས་སྒྲིག་བཅས་མ་བྱས་ན་ནམ་
ཞིག་རང་ཤུགས་ཀྱིས་རྩ་བརླག་ཏུ་འགྲོ་ཉེན་ཆེ་རུང་སྟབས་ལེགས་པ་ཞིག་ལ་ད་
ལྟ་ཀྲུང་དབྱང་ནས་ས་གནས་བར་གྱི་གོང་རིམ་ཏང་སྲིད་འགོ་ཁྲིད་ཀྱིས་མཐོང་
• 6 •



དང་པོ། ངལ་རྩོལ་གྱི་གླུ་གཞས།
ཆེན་དང་ཐུགས་འཁུར་གནང་འོག་འབྲེལ་ཡོད་ཚན་པས་དམ་འཛིན་གནང་བ་
དང་འབྲེལ་མི་རིགས་ཀྱི་ཕུལ་བྱུང་རིག་གནས་ཤུལ་བཞག་རྣམས་མྱུར་སྐྱོབ་ཆེད་
འཚོལ་བསྡུ་དང་ལེགས་སྒྲིག་བྱེད་དགོས་པའི་བླང་བྱ་ནན་པོ་དང་བཀོད་སྒྲིག་
ཞིབ་ཚགས་གནང་བ་བཅས་དུས་ཐོག་ཏུ་འཁེལ་བ་དང་དགོས་ངེས་ཤིག་རེད་ལ་
ཧ་ཅང་དོན་སྙིང་ལྡན་པའི་ལས་འགན་ཞིག་ཀྱང་རེད། དེར་བརྟེན་ང་ཚོས་རང་
རེའི་ལྗོངས་ཡོངས་ཀྱི་ས་ཁུལ་གཞན་དང་འདྲ་བར་ཁོང་ཚོའི་ཉམས་མྱོང་བཟང་
པོར་སློབ་སྦྱོང་ཞུས་ཏེ་གྲོང་ཁྱེར་ལྷ་སའི་ས་གཞིའི་ཐོག་ཏུ་བཞད་པའི་ཚར་དུ་
དངར་བའི་མེ་ཏོག་དེ་དག་འཚོལ་བསྡུ་བྱས་ནས་རྣམ་པར་བཀྲ་བའི་ཆུན་པོ་ཞིག་
བཟོས་ཏེ་མི་རབས་རྗེས་མར་བརྒྱུད་སྤྲོད་དང༌། རླབས་ཆེན་ཀྲུང་ཧྭ་མི་རིགས་
ཀྱི་རིག་གནས་བང་མཛོད་ནང་ལེགས་སྐྱེས་སུ་འབུལ་ཐུབ་ཆེད་ཕྱོགས་གང་ཅིའི་
ཐད་ཧུར་བརྩོན་རང་བཞིན་སྐོང་འཐེན་གྱིས་ཐུན་མོང་ཐོག་འབད་བརྩོན་བྱས་
ཏེ་ལས་འགན་ལེགས་སྒྲུབ་ཡོང་བའི་བསམ་འདུན་བཅངས་ནས་སྐུལ་མ་ཞུ་བའི་
ཚུལ་དུ་བྲིས་པ་ལགས་སོ། །
ལ་མོ་རིན་ཆེན་འོད་ཟེར་གྱིས།
༡༩༩༢ལོ་ཟླ་ ༡ཚེས་ ༡༥ལ།
• 7 •



དཀར་ཆག
.……………….
(1)
.....…....
(19)
(34)
དང་པོ། ངལ་རྩོལ་གྱི་གླུ་གཞས། .………………………………………… (1)
སྦྱག་གཞེས། །
རྨོད་གཞས།
(13)
ཞིང་ཆུ་འདྲེན་པའི་གཞས། ......…............…........ (16)
ཡུར་གཞས།།
(17)
བཙས་གཞས།
གཡུལ་གཞས།
འོ་མ་ཞོ་བའི་གཞས།
(49)
ཞོ་དཀྲོག་པའི་གཞས། ...….…………….
ཇ་ཤིགས་པའི་གཞས། .….…......
(53)
རྩམ་པ་འཐག་པའི་གཞས།
..…......... (54)
ཁ་ར་ཚག་པའི་གཞས།
....…...…...
རྫི་བོའི་གླུ། ....…... ………..…… .
ལྕི་བ་སྒྲུག་པའི་གཞས། .……………. .…………………. (67)
ཀོ་བ་མཉེད་པའི་གཞས། ....….. •..…...…….
(50)
..........…...
(55)
(66)
(68)
-
1
-



ལྷ་སའི་དམངས་ཁྲོད་གླུ་གཞས་
(14）
（80)
• (82)
མཉན་གཞས། .………...
བལ་འབྲེག་པའི་གཞས། .....….......
..…..........
(71)
སྣམ་བུ་འཁྲུ་བའི་གཞས། ............... ................
སྣམ་བུར་ཆགས་འཆག་པའི་གཞས།
(75)
རྒྱ་བཟའི་ཐགས་བཤད། །
(78)
རྡོ་བཟོའི་གཞས། .........…….. .….………………….……...
ཨར་གཞས།།
ཨར་གཞས་ཕོ་བྲང་པོ་ཏ་ལར་བསྟོད་པ། ........…........
འབྲོག་པའི་ཨར་གཞས་རྒྱ་མཚོའི་ཆུ་ཡི་ཟིལ་པ། ། ..……..….....
གྱང་གཞས།།
(92)
ཕྲུ་གུ་གཉིད་ཉལ་འཇུག་པའི་གཞས། །
(94）
དེ་མིན་གཞན་གྱི་ལས་གཞས།
............ (95)
གཉིས་པ། དུས་བསྟུན་ཆབ་སྲིད་ཀྱི་གཞས། ། (116)
བཅིངས་འགྲོལ་གོང་གི་དུས་བསྟུན་ཆབ་སྲིད་གཞས། ....….... ( 116)
བཅིངས་འགྲོལ་ཐོབ་པའི་གཞས། .........….……......……... (129)
དེ་མིན་གྱི་གཞས།།
....…......…...….…... (137)
གསུམ་པ། མཛའ་གཞས་དང་ཚིག་རྒྱག ..…..…...... (157)
(92)
-
2



དང་པོ། ངལ་རྩོལ་གྱི་གླུ་གཞས།
སྨྱུག་གཞས།
སྨྱུག་མ་བོད་ལྕགས་གྲུ་བཞི། །
ནག་པོའི་ས་ལ་བཙུགས་ཡོད། །
སྦྱག་ཡུ་ཙན་དན་སྡོང་པོ། །
སྦྱག་ཐག་སྟོང་སྐུད་གསུམ་སྒྲིལ། །
འཛུགས་མཁན་སྟག་ཤར་གཞོན་པ། །
འཐེན་མཁན་དམན་ཆུང་བུ་མོ། །
སེམས་པ་དཀར་བ་གཅིག་དང་། །
མཉམ་དུ་འགྲོ་རྒྱུ་བྱུང་ན། །
ལྷམ་ལ་རྡོག་པ་མེད་ཀྱང་། །
སིམ་སིམ་སིམ་ལ་འགྲོ་ཆོག །
ང་ཚོ་ཆོས་གྲོགས་འདི་གས། །



ལྷ་སའི་དམངས་ཁྲོད་གླུ་གཞས་
བྱེ་མ་ཀ་རའི་ཤོག་ཆག །
བཟས་ན་མངར་ཆ་ལྡན་པ། །
མ་བཟས་དྲི་མཆོག་ཞིམ་པ། །
ཆོས་གྲོགས་མང་ནི་གང་ཡོང་། །
དམ་ཚིག་གཙང་བ་དགའ་དྲག །
ཁ་བཏགས་མང་ནི་གང་ཡོང་། །
དཀར་ཁ་གཙང་བ་དགའ་དྲག །
དཀར་ཡོལ་འབྲུག་ཁྲའི་ནང་ལ། །
ཆང་འཐུང་མཉམ་དུ་བརྒྱབ་ཡོད། །
འབྲུག་ཁྲ་ལ་མོ་བརྒྱབ་སོང་། །
འབྲུག་ལ་བར་ཆད་མ་གཏོང་། །
སྦྱག་མ་བལ་ཁྱེམ་གྲུ་བཞི། །
ནག་པོའི་ས་ལ་ཟུག་ཅིང་། །
ལས་རོགས་འཚབ་འཚུབ་མ་གནང་། །
ཆ་ཆ་ཆ་ལ་ཕེབས་ཤོག །



དང་པོ། ངལ་རྩོལ་གྱི་གླུ་གཞས།
ལྕང་མ་ཆུ་ལ་སྐྱེས་པར། །
ཡ་མཚན་བྱེད་དོན་མི་འདུག །
དེ་ལས་སྐམ་པོའི་བྲག་ལ། །
ལྷ་ཤིང་ཤུག་པ་སྐྱེས་འདུག །
ལྷ་ཤིང་ཤུག་པའི་སྟེང་ན། །
འུག་པས་འུག་ཚང་བསགས་འདུག །
འུག་ཚང་ཉི་མ་དྲོ་ལ། །
འུག་ཕྲུག་སྤུ་ཁྲ་ལེགས་པ། །
ང་ཚོ་གཅིག་ལ་སྒྲིལ་ཤོག །
ང་ཚོ་གཉིས་ལ་སྒྲིལ་ཤོག །
ང་ཚོ་ཁ་བཏགས་དཀར་པོའི། །
རྒྱུ་དང་སྤུན་ལ་སྒྲིལ་ཤོག །
སྦྱག་མ་འཛུགས་བཟོ་དོད་པ། །
སྦྱག་ཐག་འཐེན་བཟོ་དོད་པ། །
དེ་འདྲའི་གཞོན་པ་སྦྱག་ཁྱེམ། །
ཡོད་འགྲོ་བསམ་པ་མ་བྱུང་། །



ལྷ་སའི་དམངས་ཁྲོད་གླུ་གཞས།
ཁ་ཞིག་ཁ་རོག་མ་སྡོད། །
སྙན་པའི་གླུ་ཞིག་ཐོངས་དང་། །
སྙན་པའི་གླུ་ཞིག་བཏང་ན། །་
ལས་ལ་དཀའ་ལས་མི་འདུག །
སེམས་པས་ལུས་པོ་མ་བསྐུལ། །
ལུས་པོ་ས་རྡོ་ཡིན་པ། །
སེམས་པས་ལུས་པོ་བསྐུལ་ན། །
བྱ་ཕོའི་སྒོ་ལས་ཡང་ང་། །
སྦྱག་མ་གང་འགྲོའི་ས་ལ། །
སྦྱག་ཐག་གློད་རོགས་གནང་དང་། །
སྦྱག་ཐག་དམན་ཆུང་བུ་མོས། །
བློས་སུ་གཏོང་གི་མ་རེད། །
ལས་ལ་གཡོ་ཟོལ་མེད་པ། །
ཁ་ཚང་ནང་གི་ཐོབ། །
སྔ་དྲོ་དགོང་ལ་སྐྱེལ་མཁན། །
ང་དང་ཁྱུང་དཀར་མཛོ་ཕོ། །



དང་པོ། ངལ་རྩོལ་གྱི་གླུ་གཞས།
ལས་ཤིག་བྱེད་ནི་བྱེད་དགོས། །
ལས་ཡུས་བཤད་ནས་གང་ཡོང་། །
མི་གཡོག་རྒྱུག་ནི་རྒྱུག་དགོས། །
མི་སེམས་བསད་ནས་གང་ཡོང་། །
ཁ་དེ་ཁ་རོག་མ་སྡོད། །
སྙན་པའི་གཞས་ཤིག་ཐོངས་དང་། །
ཕར་བལྟས་མིག་ལ་མཛེས་པ། །
ཚུར་བལྟས་ལས་ཤོགས་ཆེ་བ། །
སྒྲུག་མ་ས་ལ་བཙུགས་པས། །
རམ་པ་རྩེ་ལ་འཁོན་སོང་། །
སྦྱག་ཁྱེམ་པུས་མོའི་འོག་ནས། །
སྙན་པའི་གཞས་ཤིག་སློང་དང་། །
ཁྱེམ་དེ་བལ་ཁྱེམ་སྡོང་མ། །
ནག་པོའི་ས་ལ་ཟུག་དང་། །
དཀའ་བ་སྤྱད་པའི་ལས་དེ། །
ས་མཚམས་མ་ན་ཡོག་རེད། །



ལྷ་སའི་དམངས་ཁྲོད་གླུ་གཞས།
བྲིས་པའི་ཡི་གེ་ནག་ཆུང་། །
ཆུ་དང་ཐིགས་པས་འཇིགས་སོང་། །
མ་བྲིས་སེམས་ཀྱི་རི་མོ། །
བསུབ་ཀྱང་ཟུབ་ས་མ་རེད། །
གནས་མོའི་ཁྲུང་ཚང་ནང་དུ། །
མ་བརྒྱབ་གོམ་པ་ཐལ་སོང་། །
གནས་མོའི་ཨ་རག་བདུད་རྩི། །
མི་འཐུང་ཀ་མེད་བྱས་བྱུང་། །
ཆུ་མོ་ཐད་ཅིག་ཐད་་ཅིག །
ཉིན་མཚན་མེད་པར་ཐད་ཅིག །
ཉ་མོ་ང་རའི་བློ་གཏད། །
རྡོ་རྗེ་བྲག་ལ་བཅོལ་ཡོད། །
བྲག་ལ་འུག་པའི་སྐྱོ་རོགས། །
ཆུ་ལ་ཉ་མོའི་སྐྱོ་རོགས། །
རྣལ་འབྱོར་དབེན་པ་འགྲིམ་པར། །
མ་དང་མཁའ་འགྲོའི་སྐྱོ་རོགས། །



དང་པོ། ངལ་རྩོལ་གྱི་གླུ་གཞས།
ཞིང་དང་མུ་ཁའི་བར་ལ། །
རྟ་པོ་རྟོད་ཐག་བརྒྱབ་ཡོད། །
ལས་འགྲོ་ཡོད་པ་མིན་ནམ། །
རྟ་ཕོས་ལྗང་པ་ཟ་གིས། །
སྦྱག་མ་ཨ་ཇོ་པ་སངས། །
ཇོའི་སེ་ཁ་ལ་གཏོང་དང་། །
སྦྱག་ཐག་དམན་ཆུང་བུ་མོས། །
ཧོབ་སེ་ཧོབ་ལ་འཐེན་ཆོག །
སྦྱག་མ་གསེར་གྱི་སྦྱག་མ། །
སྦྱག་ཐག་སྟོང་སྐུད་གསུམ་སྒྲིལ། །
སྦྱག་མ་མ་ཟད་བར་ལ། །
སྦྱག་ཐག་བརྗེ་དགོས་མ་གཏོང་། །
སྦྱག་མ་སྦྱག་འགྲོས་ཤིག་ཤིག །
ང་ཡང་སྦྱག་འགྲོས་ཤིག་ཤིག །
ས་ཡི་ལ་མོ་བརྒྱབ་སོང་། །
རྡོ་ཡི་ལ་མོ་བརྒྱབ་སོང་། །



ལྷ་སའི་དམངས་ཁྲོད་གླུ་གཞས།
སེམས་ཉིད་མེད་པའི་ས་རྡོ། །
ལ་མོའི་རྒྱབ་ལ་གཡུགས་ཡོད། །
སྨྱུག་མ་ཆེན་པོ་མེད་ཀྱང་། །།
མེ་ལྕགས་རྩབ་རྩབ་བྱས་ཡོད། །
གནས་ཚང་ཆེན་པོ་མེད་ཀྱང་། །
སེམས་ཤོང་ལུས་ཤོང་ཞུས་ཆོག །
ས་ལ་སེར་པོ་དོན་སོང་། །
གྲམ་པའི་གཏིང་ཚད་ལོན་སོང་། །
དེ་ནས་མར་ལམ་འགྲོ །
ཀླུ་རྒྱལ་དགོངས་པ་ཚོམས་ཡོང་། །
ལས་ལ་དཀའ་ལས་འདུག་སྟེ། །
དཀའ་ཡུས་ཞུ་ས་མི་འདུག །
ལས་ཡུས་ཞུ་སའི་ཡབ་ཡུམ། །
ས་ཐག་འགྱངས་ནས་མི་འདུག །
སྦྱག་མ་བོད་ལྕགས་གྲུ་བཞི། །



དང་པོ། ངལ་རྩོལ་གྱི་གླུ་གཞས།
ནག་པོའི་ས་ལ་ཟག་སོང་། །
དཀའ་བ་སྤྱད་པའི་ལས་དེ། །
ང་རང་གཉིས་ལ་ཡོག་རེད། །
སྦྱག་མ་བོད་ལྕགས་གྲུ་བཞི། །
ནག་པོའི་ས་ལ་ཟུག་སོང་། །
སྦྱག་ཐག་ཨ་ཅེ་བུ་མོས། །.
འཐེན་སོ་ཤེས་ཡས་མི་འདུག །
ས་གཅིག་ནག་པོའི་ལས་ལ། །
དཀའ་ལས་དེ་འདྲ་ཡོད་ན། །
ཞིང་ཆུང་ལྷ་ཡི་ཨམ་ཆོག །
མི་ལ་སྤྲོད་དགོས་མེད་པས། །
ས་གཅིག་སེར་པོ་དོན་སོང་། །
གྲམ་པའི་གཏིང་རྩ་ལོན་སོང་། །
ང་གཉིས་ཨ་རོགས་གཉིས་ལ། །
གཏིང་རྩ་ལོན་ཡས་མི་འདུག །



ལྷ་སའི་དམངས་ཁྲོད་གླུ་གཞས།
ཁ་ཞིག་སྐོམ་པའི་ལས་ལ། །
ཆུ་ཞིག་བཏུངས་པས་ཕན་སོང་། །
ཨ་མ་དྲན་པའི་ལས་ལག །
ག་རེ་བྱས་ཀྱང་མ་ཕན། །
ཁྱེད་རང་གང་ནས་ཕེབས་པ། །
ང་ལ་གསུང་རོགས་གནང་དང་། །
ང་ལ་ཕ་ཡུལ་ཕྱོགས་ནས། །
ལོག་ཤོག་ཡིག་ཆུང་འདུག་གས། །
ལོག་ཤོག་ཡིག་ཆུང་མི་འདུག །
སྡོད་ཤོག་རྩོམ་པ་བསྐུར་བཞག །
སྡོད་ཤོག་རྩམ་པའི་ཁ་ལ། །
བག་ཚ་སྐམ་པོ་བསྐུར་བཞག །
བག་ཚ་རེ་རེ་བཟས་པས། །
མཆི་མ་རེ་རེ་ཤོར་བྱུང་། །
ཆུང་དུས་ལས་ལ་མ་སྦྱངས། །
མང་པོའི་དཀྱིལ་དུ་འགྱོད་བྱུང་། །



དང་པོ། ངལ་རྩོལ་གྱི་གླུ་གཞས།
རང་དང་རང་ཡུལ་བརྗེ་དུས། །
འགྱོད་པ་གང་ཡང་མི་འདུག །
ཉི་མ་ཤར་བའི་དང་པོ། །
བྲག་སྟོད་ཡར་ལ་ཤར་སོང་། །
ང་ནི་བྲག་སྟོད་ཡ་གིའི། །
རྒོད་པོ་ཡིན་ན་དགའ་བ། །
ཕུ་ཡི་དཀར་རྒྱན་བྲག་ཕུག །
བླ་མའི་བཀའ་ཆོས་གནང་ས། །
མདའ་ཡི་སྐྱེད་ཚལ་ཀླུ་ལྡིང་། །
གཞོན་གཞོན་ཁྲུང་ས་སྐྱོན་ས། །
ས་འདི་སྦྱག་མ་གང་གིས། །
རྒྱལ་པོའི་ཕོ་བྲང་བཞེངས་ཡོད། །
རྒྱལ་ཁམས་ཕོ་གཞོན་མོ་གཞོན། །
གཟིགས་མོ་གཟིགས་ལ་ཕེབས་དང་། །
ས་འདི་སྒང་སྒང་གཤོང་གཤོང་། །



ལྷ་སའི་དམངས་ཁྲོད་གླུ་གཞས།
འཇུར་ཏས་སྙོམ་རྒྱུ་བྱུང་ན། །
འཇུར་ཏའི་རྟིང་པ་ཟད་ཀྱང་། །
སྐྱོ་རོགས་རྙིང་ལྕགས་ཡོག་རེད། །
ཆུ་མོ་ཡུར་པོ་གང་པོ། ། ་
ང་རས་བཅུག་པའི་ཆུ་ཡིན། །
ཁྱེད་ལ་ཆུ་མོ་དགོས་ན། །
ཀ་འགོ་ཡར་ལ་ཕེབས་དང་། །
གཙང་ཆུ་ཡུར་བུར་འདྲེན་དགོས། །
ཞིང་ཆུང་ཁྱེད་ཀྱི་དོན་རེད། །
ཞིང་ཆུང་དབྱར་མོ་སྒོར་སྒོར། །
ཐུགས་སེམས་ཡག་པོ་བཞེས་དང་། །
གཞས་གཏོང་མཁན་ ག་རྡོལ། བསོད་ནམས་ཆོས་སྒྲོན། དབྱངས་ཅན་སྒྲོལ་དཀར་སོགས་
བསྡུ་མཁན། བཀྲ་ཤིས་ཟླ་བ། དངོས་གྲུབ། དགེ་འདུན་དར་རྒྱས་སོགས།
བསྡུ་དུས། 1991.4
བློ
12



དང་པོ། ངལ་རྩོལ་གྱི་གླུ་གཞས།
རྨོད་གཞས།
མཛོ་དང་མཛོ་མོ་སྦྲེལ་ནས། །
འུར་སྒྲ་འདི་འདྲ་ཡོད་ན། །
མཛོ་ལ་ཡ་ཞིག་བྱུང་ན། །
ས་གཞི་འུར་སྒྲས་ཁེངས་པ། །
ལས་མོ་འདི་ལ་ཞེད་ནས། །
ལྷ་ཆོས་ཞུས་པ་མིན་ནོ། །
བར་མདོ་འཇིགས་སྐྲག་ཆེ་ནས། །
ལྷ་ཆོས་ཞུས་པ་ཡིན་ནོ། །
གླུ་ཆུང་ལས་ཀའི་ལས་རོགས། །
ཨོམ་གདངས་ལག་པའི་བདེ་རོགས། །
ཕར་བལྟས་མིག་ལ་མཛེས་པ། །
ཚུར་བལྟས་ལས་ཤོགས་ཆེབ། །
དེ་རིང་ལས་ལ་གཡོལ་ནི། །



ལྟ་བའི་དམངས་ཁྲོད་གླུ་གཞས་་
སང་གི་ལས་ལ་མི་པན། །
བདག་ཅག་དེ་རིང་མི་ཚད། །
སང་ཡང་ཡོང་དགོས་ཡོད་དོ། །
ཡག་པོ་ཨེ་ཡོང་བསམ་ནས། །
ཞིང་ལ་གཡེར་མ་བཏབ་ཡོད། །
ཡག་པོ་ཡོང་ཉེན་འདོད་བཞག །
ཨབ་རས་འཁྲུག་དམག་རྒྱག་གིས། །
གཡག་གུ་རོག་པོ་བཞིན་གྱིས། །
ཧར་སྐྱེལ་ཧུར་སྐྱེལ་མ་གནང་། །
ཁྱུང་དཀར་མཛོ་ཕོ་བཞིན་གྱིས། །
སྔ་དྲོ་དགོང་ལ་སྐྱོལ་ཤོག །
ཞིང་ཆུང་དབྱར་མའི་སྒོར་སྒོར། །
ཐུགས་སེམས་ཡག་པོ་བཞེས་དང༌། །
གཙང་ཆུ་ཡུར་བར་འདྲེན་དགོས། །
ལན་རྩ་ཁྱེད་ལ་ཐུག་ཡོད། །
11



ངང་ ་. ང༌རྩོལ་གྱི་གླུ་གཞས་
རྩྭ་ལས་དོ་ལོ་ཞིམ་པ། །
དོ་ལོའི་ལོ་མ་ཞིམ་པ། །
ཁྱུང་དཀར་མཛོ་ཕོའི་ལས་དེ། །
དོ་ལོའི་ལོ་ལ་ཞུས་ཡོད། །
མཛོ་ཕོ་རོལ་གྱི་ནང་ལ། །
སྐྱོ་གླུ་ལེན་པ་མ་གནང་། །
མཛོ་ཕོར་སྤང་སྟོད་ཕྱོགས་ལ། །
རྩྭ་ཁ་གཡར་པོ་ཞུས་ཡོད། །
ཤིང་བཟང་སྤང་མའི་སྣ་གཅུ། །
མཛོ་ཕོའི་སྣ་ལ་གཟན་པ། །
མཛོ་ཕོ་སྤང་རྩྭ་བཟའ་བར། །
སྣ་ཐིག་འདོན་རོགས་གནང་དང་། །
གཞས་གཏོང་མཁན། བསམ་གྲུབ། བསྟན་འཛིན་སོགས་
བསྡུ་མཁན། ཟླ་བ་བཀྲ་ཤིས་སོགས།
བསྡུ་དུས། 1990.3



ལྷ་སའི་དམངས་ཁྲོད་གླུ་གཞས་
ཞིང་ཆུ་འདྲེན་པའི་གཞས།
ཆུ་དེ་སྟག་རྩེའི་ཆུ་རེད། །
ཆུ་བདག་ཕུན་ཚོགས་གླིང་རེད། །
ཆུ་མོ་གང་འགྲོ་ས་ལ། །
ལོ་ཡག་རྩ་བ་ཚུགས་བཞག །
ཤིང་བཟང་རྩ་བ་བཙུགས་མཁན། །
དཔལ་གླིང་སྦྱར་པ་དཀར་པོ། །
རྩེ་མོ་དགུང་དང་མཉམ་པ། །
ལྷ་མོའི་ལྷ་ཤིང་ཤུག་པ། །
གཞས་གཏོང་མཁན། བྱམས་ང༌།
བསྡུ་མཁན། འཕྲིན་ལས་
བསྡུ་དུས། 1991.5.9
ཡུར་གཞས།།
ཡུར་མ་སྔ་ཡུར་བརྒྱབ་པའི། །
16



དང་པོ། ངལ་རྩོལ་གྱི་གླུ་གཞས།
ཞིང་ཆུང་ཡར་ལ་གཟིགས་དང་། །
ང་ཡང་ཞིང་ཆུང་ཡར་གིའི། །
སྔ་ཡུར་རྒྱག་དགོས་ཡོད་དོ། །
སྔ་དྲོ་ཤར་ཞིང་ཡག་པ། །
དགོང་དྲོ་ནུབ་ཞིང་ཡག་པ། །
ཨོ་ལོའི་རམ་པའི་རམ་ཞིང་། །
ཉིན་མོའི་དགུང་ལ་ཡག་པ། །
ང་རས་ང་རང་མྱོང་དགོས། །
ང་རའི་ཚེ་སྔོན་ལས་རེད། །
ང་རའི་ཕ་མ་སྤུན་ག །
སྙུང་གཞིའི་གོད་ཆག་མ་གཏོང་། །
ཆུང་དུས་ལས་ལ་མ་སྦྱངས། །
མང་པོའི་དཀྱིལ་ལ་ངོ་ཚ། །
ད་དུང་ལས་ལ་མ་སྦྱངས། །
ཤར་ཤར་འཛོམས་དུས་ངོ་ཚ། །



:' : - :ས་ཁྲོད་གྲྭ་་ ་༌༌ ཞས།
ཀ
-
--
- -
-
བྱ ས་པ་མས་བྱམས་པ། }
ལས་ཀྱི་དགྲ་ལ་ལངས་སོང་། །
ལས་ཀའི་བྱ་ཐབས་མ་ཤེས། །
ལུས་པོའི་དཔུང་ཤེད་དགྲ་རེད། །
ལྗང་པ་ཡར་སྐྱེས་ཡོང་དུས། །
ལྗང་ཕུད་བཞེས་རོགས་གནང་དང༌། །
རྩ་བ་འབུ་ཡིས་མ་བཟས། །
ལྗང་ཕུད་བཞེས་རོགས་གནང་དང་། །
རྩེ་མོ་སད་ཀྱིས་མ་ཁྱེར། །
ལྗང་ཕུད་བཞེས་རོགས་གནང་དང་། །
སྐེད་པ་ཟོ་རས་མ་བཅད། །
ལྗང་ཕུད་བཞེས་རོགས་གནང་དང་། །
གཡས་ལ་ཡུར་མ་བརྒྱ་ཡོད། །
ལྗང་ཕུད་བཞེས་རོགས་གནང་དང་། །
གཡོན་ལ་ཡུར་མ་སྟོང་ཡོད། །
ལྗང་ཕུད་བཞེས་རོགས་གནང་དང་། །
བརྒྱ་སྟོང་གཉིས་ཀྱི་བར་ནས། །
ལྗང་ཕུད་བཞེས་རོགས་གནང་དང་། །
18



དང་པོ༌། ངལ་རྩོལ་གྱི་གླུ་གཞས།
གཞས་གཏོང་མཁན། བསྟན་འཛིན། སྤེན་པ་སོགས་
བསྡུ་སྒྲིག་མཁན། ཟླ་བ་བཀྲ་ཤིས། རྡོ་ཕུན། སྐལ་བཟང་ཚེ་རྡོར།
བསྡུ་དུས 1990. 3
བཙས་གཞས།
བཙས་མ་བརྔ་བའི་སྐབས་ལ། །
བྱང་གི་འབྲོག་མོ་སྐྱིད་པ། །
བཙས་མ་བཙས་ཐག་ཆོད་ན། །
འབྲོག་མོ་སྐྱིད་རྒྱུ་མི་འདུག །
བཙས་མ་རྔ་ད་བརྔས་ཆོག །
རྔ་ཕྱོགས་བདེ་པོ་མི་འདུག །
རྔ་ཕྱོགས་བདེ་པོ་མེད་ན། །
རྩེ་མོའི་དབུ་ནས་ཞུས་ཆོག །
གཡས་པ་གཡས་ནས་ཁྱོག་ཤོག །
གཡོན་པ་གཡོན་ནས་ཁྱོག་ཤོག །
གཡས་གཡོན་གཉིས་ནས་བཀྱག་ན། །



ལྷ་སའི་དམངས་ཁྲོད་གླུ་གཞས།
ལྕམ་ལས་གདུང་མ་ཡང་བ། །
བཙས་མ་འདི་ནས་བརྔས་ཏེ། །
མྱང་སྟོད་གཞུང་ལ་ཕྱིན་ཆོག །
མྱང་སྡོད་རི་ཞིང་ཆེན་མོའི། །
བཙས་མ་ལངས་གྲབས་ཡོད་འགྲོ། །
ཆུང་དུས་ལས་ལ་མ་སྦྱངས། །
མང་པོའི་དཀྱིལ་དུ་སྐྱོ་བྱུང་། །
ལས་ལ་བྱང་པ་བྱུང་ན། །
སྐྱོ་རྒྱུ་རང་ད་མི་འདུག །
གཡའ་དང་སྤང་གི་མཚམས་ནས། །
གོང་མོས་སྐྱོ་གླུ་བཏང་བྱུང་། །
གོང་མོ་ཁྱེད་ཀྱང་བདེན་པ། །
ང་ཡང་ཨ་མ་དྲན་བྱུང་། །
ལས་མོ་འདི་ཚོ་དྲག་ག །
བསམ་བློའི་གཏོང་ཕྱོགས་ཡིན་པ། །
20



དང་པོ། ངལ་རྩོལ་གྱི་གླུ་གཞས།
དེ་ལས་བསམ་ཡས་གཞུང་གི །
མི་རྟག་འཆི་བ་སྡུག་ག །
ལུང་པ་ཞེ་སྡང་ཆེ་ལ། །
ཡབ་ཡུམ་སྐུ་ཚེ་ཐུང་བ། །
ང་རང་སྤུན་མཆེད་གཉིས་པོ། །
ལས་ལ་ཧུར་སྐྱེད་སྐྱེད་ཤོག །
ཡུལ་མཆོག་པདྨ་ཅན་གྱི། །
སྤྱོད་ལེན་ཟླ་བ་བཟང་པོ། །
ཟླ་བ་བཟང་པོའི་འཁྲུངས་ས། །
དབྱིངས་ས་ཆོས་ཀྱི་ཕོ་བྲང་། །
ཕོ་བྲང་དམར་པོའི་གྲིབ་སོ། །
ལྕང་གསེབ་ཤར་ལ་ཕོག་སོང་། །
ད་ལོ་ལྕང་གསེབ་ཤར་ལ། །
ཡར་རྒྱས་ཡོང་ང་ཡོད་དོ། །
ང་རང་གཅིག་པུ་ཡིན་ན། །



ལྷ་སའི་དམངས་ཁྲོད་གླུ་གཞས།
པདྨ་བཀོད་ལ་ཕྱིན་ཆོག །
ཡབ་ཡུམ་རྒན་རྒོན་བཞག་ནས། །
པདྨ་བཀོད་ཀྱིས་གང་ཡོང་། །
ཡང་ན་གཙང་གི་རི་དེ། །
མ་མཐོང་ཙམ་ཞིག་དགོས་ཀྱི། །
མཐོང་ནས་ཡབ་ཡུམ་གཉིས་དང་། །
མཇལ་འཕྲད་ཡོད་པ་དགོས་ཀྱི། །
ཆུ་མོ་ཆུ་རིས་ཤིག་ཤིག །
རླུང་བུའི་རྒྱུག་ཕྱོགས་ཡིན་པ། །
སེར་བྱ་ཐེ་ཚོམ་མ་སྐྱོན། །
ཆུ་མོའི་འགྲམ་ལ་ཕེབས་ཤོག །
ཤིང་དེ་རྒྱ་ལྕང་སྡོང་པོ། །
སྐད་གྲགས་ཆེརང་དྲགས་ནས། །
ཁུ་བྱུག་རྭ་སྒྲེང་གཞུང་ནས། །
ཤུག་པ་བཞག་ནས་ཡོང་ཡོད། །



དང་པོ། ངལ་རྩོལ་གྱི་གླུ་གཞས།
ཉལ་མཚམས་ཕྱི་ཉལ་སྒོར་མོ། །
རྩ་བ་བུ་མོར་སྟོན་དང་། །
རྩ་བ་སྟོན་གྱི་མིན་ན། །
རྩེ་མོའི་དབུ་ནས་གཞུས་ཆོག །
བཙས་མ་འུར་ཤོགས་ལིང་ལིང་། །
འཇམ་དབྱངས་སྒྲོལ་མའི་བཙས་མ། །
འཇམ་དབྱངས་ཆོས་ལ་ཐད་ན། །
འུར་ཤོགས་ང་ལ་ཞོག་རོགས། །
བཙས་མ་ཨ་ཅེས་བརྔས་པས། །
གོ་འགོ་མི་ཡིས་ཕྲོགས་སོང་། །
གོ་འགོ་འཕྲོག་མཁན་མི་ལ། །
ལས་ཀྱི་ལ་ཡོགས་རྒྱོབ་དང་། །
གཡས་ཕྱོགས་གཡས་ལ་བསྒྲིལ་སོང་། །
གཡོན་ཕྱོགས་གཡོན་ལ་བསྒྲིལ་སོང་། །
བུ་མོ་ལས་སྟངས་མེད་པ། །
གོ་ཡི་དཀྱིལ་དུ་ལུས་སོང། །



ལྷ་སའི་དམངས་ཁྲོད་གླུ་གཞས།
ཟོར་བ་རྣོ་པོ་མེད་ཀྱང་། །
ལག་པའི་ཚ་ལན་ཡིན་ནོ། །
ང་རང་སྐྱེན་པོ་མེད་ཀྱང་། །
ཟླ་བོའི་མིག་རོགས་ཡིན་ནོ། །
རྩྭ་དང་བཙས་མའི་གླུ་གཞས། །
སྙན་པོ་དགོས་ཡས་མི་འདུག །
སྙན་པོ་གཏོང་དགོས་བྱུང་ན། །
སྙན་པོས་ལྡེང་ས་མ་རེད། །
གོ་དེ་གོ་ཞེང་ཆེ་ལ། །
གོ་ཐག་ལོ་ལས་རིང་བ། །
དེ་འདྲའི་གོ་མོའི་ནང་དུ། །
མ་ཤི་རོ་མདོག་སྟོན་གྱིས། །
སྟོན་ཟླ་བརྒྱད་པ་ཤར་སོང་། །
བཏབ་བའི་ལོ་ཏོག་སྨིན་སོང་། །
འདིར་ཡོད་སྐྱེ་བོ་ཐམས་ཅད། །
སྟོན་འབྲས་བསྡུ་བར་བྲེལ་ཤོག །
24



དང་པོ། ངལ་རྩོལ་གྱི་གླུ་གཞས།
བཙས་མ་རྔ་དང་བརྔས་སྟེ། །
རྔ་ཕྱོགས་བདེ་བདེ་མི་འདུག །
གཡས་ཕྱོགས་ཕར་ནས་བརྔས་ཏེ། །
གཡོས་ཕྱོགས་འདི་རུ་འབེབས་དགོས། །
ལས་བྱུང་ཡོད་པ་ཞིག་གིས། །
བཙས་འགོ་ཕྱེ་རོགས་གནང་དང་། །
ཡོད་ལ་མེད་ལ་ཞིག་གིས། །
བཙས་འགོ་བྱེ་ས་མ་རེད། །
སྲན་མ་ཡིན་ན་དགའ་བ། །
རིལ་རིལ་རིལ་ལ་བརྔོས་ཆོག །
ནས་ཤིག་ཡིན་ན་དགའ་བ། །
གཞོང་གཞོང་གཞོང་ལ་བརྔས་འགྲོ། །
བཙས་མ་ཨ་ཅེས་བརྔས་ཡོད། །
ཨ་ཅེའི་གོ་འགོ་འགོར་ངན། །
ལས་དང་ལ་ཡོགས་ཐོངས་ཤོག །
གཡས་ཕྱོགས་འདི་ནས་བརྔས་པས། །



ལྷ་སའི་དམངས་ཁྲོད་གླུ་གཞུས།
གཡོན་ཕྱོགས་འདི་རུ་བཞག་ཡོད། །
གཡོན་ཕྱོགས་བོང་བུ་རྐྱང་དཀར། །
ཞོགས་ལྟོ་ཉན་པ་ཡོད་དོ། །
རྐྱང་དཀར་དྲེལ་བཟང་ཞིག་གི །
ཞོགས་ལྟོ་ཉན་པ་ཡོད་དོ། །
གཡས་པས་གཡོན་མ་མ་བྲེག །
ཟོར་བ་ཚེས་བརྒྱད་ཟླ་བ། །
གཡོན་མས་ཨ་རྙོག་མ་གློད། །
མཛུབ་རྒྱན་དམ་པའི་བཀའ་དྲིན། །
ཞིང་ཆུང་དེ་ལ་གནས་པའི། །
ཀླུ་མོ་ནོར་ལྷ་གཡང་སྐྱབས། །
ཀླུ་མོ་འདི་རུ་མ་ཞུགས། །
བཀྲ་ཤིས་གཡུལ་ཁར་ཕེབས་དང་། །
བཙས་མ་རྒོད་པོ་མེད་ཀྱང་། །
བཙས་རུ་ངར་པོ་གྱིས་ཤོག །
བཙས་རུ་ངར་པོ་མེད་ན། །
26



དང་པོ། ངལ་རྩོལ་གྱི་གླུ་གཞས་
གོ་མོ་རང་ལོག་བཏང་ཆོག །
ཁ་མཆུ་པདྨ་འདབ་བརྒྱད། །
གཞས་ཀྱི་སྒོ་མོ་ཕྱེ་དང༌། །
རྨིག་པ་བྱང་ཆུབ་ལྗོན་ཤིང་། །
ཚིག་ལ་ནོར་འཁྲུལ་མ་གཏོང་། །
བཙས་མ་རྒོད་པོ་མེད་ཀྱང་། །
བཙས་རུ་ངར་པོ་ཞུས་ཡོད། །
ཆག་པ་ཆེན་པོ་མེད་ཀྱང་། །
ཆག་ཐག་དམ་པོར་བསྡམས་ཡོད། །
བཙས་མ་རྔ་འདོད་འདུག་ན། །
གཞོན་པའི་གཡས་ལ་ཤོག་དང་། །
གཞོན་པའི་གཡས་ཀྱི་ཕྱོགས་ལ། །
རིགས་བཟང་མཁའ་འགྲོ་ཡོག་རེད། །
གོ་མོ་གོ་ཞེང་ཆེ་བ། །
གོ་རོགས་མུན་པ་ནག་པ། །
27



ལྷ་སའི་དམངས་ཁྲོད་གླུ་གཞས།
གོ་ཞེང་ཆེ་བ་ལས་རེད། །
མུན་པ་ནག་པ་སྡུག་པ། །
ཟླ་བ་བརྒྱད་པ་ཤར་སོང་། །
ཨོ་ལོར་ཉལ་རྒྱུ་མི་འདུག །
སྡོད་པའི་སྡོད་ཕྲུག་ཤར་དུས། །
ལོང་ཤོག་ཁྱོག་ཤོག་ཟེར་གྱིས། །
བཙས་མ་བརྔས་པའི་ཞོར་ལ། །
སྙེ་མ་སྒྲུག་པར་མི་གཏོང་། །
གལ་སྲིད་སྒྲུག་དགོས་བྱུང་ན། །
གོ་མོ་རང་ལོག་གཏོང་རོགས། །
བཙས་མ་ཉག་ཉག་འབུར་འབུར། །
ཨ་ཅེ་སྣང་སའི་གོ་རེད། །
སྣང་ས་ཨ་ནེ་སྨྱོ་མའི། །
ལས་གྲལ་ཤོག་དགོས་ཡོད་དོ། །
བཙས་མ་འབའ་དར་འབའ་དར། །



དང་པོ། ངལ་རྩོལ་གྱི་གླུ་གཞས།
སྐེ་ལ་གཡོག་མཁན་མེད་ཀྱང་། །
བཙས་མ་རྗེས་སུ་ལུས་པ། །
འབའ་དར་མིན་ན་གང་ཡིན། །
གོ་ལ་གོ་འཕྲོ་མི་འདུག ། །
ཚར་ལྕོག་ཆུང་ནས་ལུས་བཞག །
ཚར་ལྕོག་ཆེན་པོ་བཟོ་བར། །
མཐེ་བོས་ཐུག་ས་མ་རེད། །
བཙས་མ་ཨ་ཅེས་བརྔས་ཡོད། །
གོ་འཕྲོ་མི་ཡིས་འཕྲོག་སོང་། །
ཨ་ཅོའི་གོ་འཕྲོ་འཕྲོག་མཁན། །
ལས་ཀྱི་ལ་ཡོགས་རྒྱོབ་ཤིག །
བཙས་མ་འདི་ནས་བརྔོས་ནས། །
མྱང་སྡོད་གཞུང་ལ་འགྲོ་དགོས། །
མྱང་སྟོད་དཔོན་ལ་སྒྲ་ཆེན། །
བཙས་དང་བཙས་མའི་སྒང་རེད། ། །



--
-
ལྷ་སའི་དམངས་ཁྲོད་གླུ་གཞས།
ཞིང་ལ་ཉལ་ཕྱོགས་མི་འདུག །
ཁྱི་མོ་ཉལ་ཉལ་རེད་འདུག །
ཁྱི་མོ་ཉལ་ཉལ་ཡིན་ན། ། ་
ཁྱི་རོ་འདྲུད་འདྲུད་བྱས་ཆོག །
ཤར་ཕྱོགས་ཁྱི་ཉལ་སྒོར་མོ། །
རྩ་བ་བུ་མོར་བསྟན་རོགས། །
རྩ་བ་བསྟན་རྒྱུ་མེད་ན། །
སྙེ་མའི་དབུ་ནས་གཅོད་ཀའི།
ཉིན་མོ་ཟོར་བས་མ་ཕྱིན། །
མཚན་མོའི་གཉིད་ཐེབས་བཅག་བྱུང་། །
ཉིན་མོ་ཟོར་བས་ཕྱིན་ན། །
གཉིད་ལས་སད་དུས་མེད་དོ། །
ཟོར་བས་སྔ་དྲོ་འགྲོ་འགྲོ། །
དགོང་དྲོ་མི་འགྲོ་བྱས་བྱུང་། །
ཟོར་བ་ཁྱོད་ལ་ཉི་མའི། །
སྟངས་ཤེས་ཡོད་པ་མིན་འགྲོ། །



དང་པོ། ངལ་རྩོལ་གྱི་གླུ་གཞས་
ནམ་ཟླ་དབྱར་ཀའི་དུས་སུ། །
སྐྱ་ལ་སྔོ་གཅོད་མ་གཏོང་། །
དུས་ལ་བབ་པའི་བཙས་མ། །
མི་རྒྱག་གང་ལ་ཆོག་ག །
གཞོང་གཞོང་བཙས་མ་རྒྱག་པར། །
བྱང་གི་ལག་རྡོ་དགོས་ཀྱིས། །
བྱང་གི་ལག་རྡོ་བྱུང་ན། །
བཙས་མའི་བག་ཆགས་བཞག་ཆོག །
གོ་མོ་ཆེ་ཆུང་ཡོད་པ། །
རྒྱ་ལམ་འགྲུལ་པས་མ་ཤེས། །
གོ་མོ་རྗེས་སུ་ལུས་པ། །
རྒྱ་ལམ་འགྲུལ་པས་ཤེས་སོང་། །
ཕོ་འགྲོ་གཡས་ལ་བསྒྲིལ་ཤོག །
དགྲ་ལྷའི་གནས་ཆུང་ཆོས་སྐྱོང་། །
མོ་འགྲོ་གཡོན་ནས་བསྒྲིལ་ཤོག །
སྲུང་མ་མ་གཅིག་དཔལ་ལྷ། །



ལྷ་སའི་དམངས་ཁྲོད་གླུ་གཞས།
རྒྱུ་ཟོར་ལྟག་པ་སྙོལ་དང་། །
ཟོར་ཁ་ལས་ཀྱི་འཁོར་ཡོང་། །
ལས་ལ་མཉམ་རུབ་གྱིས་དང་། །
སྐྱིད་པོ་ལས་ཀྱི་འཁོར་ཡོང་། །
བཙས་མ་བརྔ་བ་བྱས་ཀྱང་། །
བཏོག་སྟེ་གཡུགས་པ་ཡིན་པ། །
ཚར་ལྕོག་བསྡམས་པ་བྱས་ཀྱང་། །
པད་འཁོར་རྩེ་བ་ཡིན་པ། །
གཞོང་གཞོང་བཙས་མའི་རིང་ལ། །
བྱང་ཐང་འབྲོག་མོ་སྐྱིད་པ། །
བཙས་མ་ཆོད་སོང་ཟེར་ན། །
འབྲོག་མོའི་ལུས་ལ་མི་ལེན། །
རྗེས་ལ་ལུས་པའི་གོ་ལ། །
རྒྱ་ལམ་འགྲུལ་པས་མ་འཕྱར། །
རྒྱ་ལམ་འགྲུལ་པའི་མགོ་ལ། །
ལྷན་འཛར་གཡོག་རྒྱུ་བྱུང་ན། །



དང་པོ། ངལ་རྩོལ་གྱི་གླུ་གཞས།
བཙས་མ་ཨ་ཇོས་བརྔས་པས། །
གོ་འགོ་མི་ལ་ཤོར་སོང་། །
བརྒྱབ་ད་བརྒྱབ་པ་ཡིན་ཏེ། །
གཞོང་དང་གཞོང་དང་མི་འགྲོ། །
ཆུང་དུས་ལས་ལ་མ་སྦྱངས། །
མང་པོའི་དཀྱིལ་ལ་འགྱོད་བྱུང་།
ཉིན་མོ་ལས་གྲྭ་མ་ཞོག །
མཚན་མོའི་གཉིད་ཐེབས་བཅག་བྱུང་། །
ཐོ་རེངས་བྱ་ཕོའི་བྱ་སྐད། །
སྙན་པ་ག་ལ་ཟེར་བ། །
ཁོ་རང་ཉལ་ནས་བསྡད་དེ། །
མི་ལ་ལོངས་ཤོག་ཟེར་བྱུང༌། །
བཙས་མ་བརྔས་དང་མ་བརྔས། །
ལྕོག་པོའི་རྗེས་ལ་གཟིགས་དང་། །
ཨོ་ལོས་ཨ་ཉལ་ད་ཉལ། །
ཁྱི་མོ་ཉལ་ཉལ་ཉལ་གྱིས། །



ལྷ་སའི་དམངས་ཁྲོད་གླུ་གཞས་
གཞས་གཏོང་མཁན། པད་མ་ཆོས་སྒྲོན། བློ་བཟང་མཆོག་གྲུབ། བསམ་གྲུབ་ བསྟན་འཛིན་སོགས།
བསྡུ་མཁན། རྡོ་རྗེ་ནོར་བུ་ དགེ་འདུན་དར་རྒྱས། བློ་བཟང་། ཟླ་བ་བཀྲ་ ཤིས། རྡོ་ཕུན། སྐལ་བཟང་ཚེ་རྡོར།
བསྡུ་དུས 1991.7
གཡུལ་གཞས།
རླུང་ཞིག་རྒྱོབ་ཤོག་རྒྱབ་ཤོག །
ཤར་གྱི་ཕྱོགས་ནས་རྒྱོབ་ཤོག །
གང་བྱས་འཁྱེར་ནི་ཁྱེར་ཞིག །
ལ་མོའི་རྒྱབ་ལ་ཁྱེར་ཞིག །
ལ་རྒྱབ་ཨ་ཁུ་འབྲོག་པའི། །
གཡག་གུའི་ལྟོ་ལ་ཁྱེར་ཞིག །
ད་ལོ་ལོ་ཆུ་ཡག་ནས། །
ནས་སྤུངས་རི་ལས་མཐོ་བ། །
ནས་སྤུངས་རི་ལས་མཐོ་བ། །
ལྷགས་པས་འཁོར་རླུང་མ་རྒྱབ། །
ཁྲ་ཆུང་མིག་གཉིས་བཀང་ཡོང་། །
ཁྱེད་ལ་ཕྲ་ཆུང་མིག་གི །
34



དང་པོ། ངལ་རྩོལ་གྱི་གླུ་གཞས་
སྐྱིན་པ་སྤྲོད་རྒྱུ་ཡོད་དམ། །
རླུང་བུ་མ་ཉལ་ལོངས་ཤོག །
རྒྱ་མཚོའི་སྟེང་ནས་ལོངས་ཤོག །
ནས་དང་ཕུབ་མ་འདྲེས་པའི། །
དབྱེ་བ་ཕྱེ་རོགས་གནང་དང་། །
རླུང་བུ་རྒྱུག་ནི་རྒྱག་གིས། །
འདི་ལས་ཚ་ཙམ་རྒྱོབ་དང་། །
གང་ལྟར་འཁྱེར་ནི་ཁྱེར་བ། །
ལ་མོའི་རྒྱབ་ལ་ཁྱེར་དང་། །
ལྷགས་པ་ག་ནས་བརྒྱབ་ཀྱང་། །
དར་ལྕོག་ང་ལ་རྒྱག་གིས། །
དར་ཤིང་དགོངས་པ་མ་འཚོམས། །
དར་རས་རང་ཡུལ་ལོག་འགྲོ། །
རླུང་བུ་མ་ཉལ་རླུང་པོ་ལོངས། །
རླུང་པོ་རྒྱ་མཚོའི་སྟེང་ནས་ལོངས། །
35



ལྷ་སའི་དམངས་ཁྲོད་གླུ་གཞས།
དེ་རིང་ཡོང་ན་མགྲོན་པོ་ཡིན། །
སང་ཉིན་ཡོང་ན་འུ་ལག་ཡིན། །
རླུང་གི་ཨ་ཅེ་དྭངས་བཟང་མ། །
རླུང་རྟ་ཁམ་པ་བཞོན་ནས་ཤོག །
སྟེང་གི་ནམ་མཁའ་སྟོང་པ། །
གཟེར་སེ་གཟེར་ལ་ཁྱོག་ཤོག །
འོག་གི་ས་བརྒྱངས་རྡོ་བརྒྱངས། །
ནན་སེ་ནན་པར་གཞུས་ཤོག །
རྒྱ་དབྱུགས་བཅག་ན་མིའི་རེད། །
ང་ནི་མི་ཡི་གཡོག་མོ། །
གཡུལ་ཁ་བཀྲ་ཤིས་སྒོར་མོ། །
རྒྱ་དབྱུགས་ཕར་རྒྱུག་ཚུག་རྒྱག །
ཤེད་ཡོད་ཤེད་མེད་ཚད་ས། །
ཤེད་མེད་དམྱལ་བ་མྱོང་ས། །
རྒྱ་དབྱུགས་མ་ཤི་བུ་སྲོག །
ཨ་ཅེ་མནའ་མའི་བུ་སྲོག །
རྒྱ་འགོ་བལ་ལས་ཡངས་པ། །
36



དང་པོ། ངལ་རྩོལ་གྱི་གླུ་གཞས།
མ་མོ་དར་ལས་འཇམ་པ།
དབུ་ལགས་ཆེན་མོ་ལགས་ཀྱི། །
སྤྱན་ལ་མ་འཁྱུག་ཟེར་ན། །
གཡུལ་ཁ་གྲུ་བཞིའི་སྟེང་ལ། །
སྔ་དྲོ་དགོང་ལ་མ་འཁྱོལག །
ཤར་གྱི་ལྷགས་པ་བསིལ་བསིལ། །
ནུབ་ཀྱི་རི་ལ་ཕྱིན་སོང་། །
བུ་ཆུང་ལྷ་དབང་ཚེ་རིང་། །
ནུབ་ཀྱི་རི་ལ་ཕྱིན་སོང་། །
ལྷགས་པ་བརྒྱབ་ནི་རྒྱག་པ། །
དེ་ལས་ཚེ་ཙམ་རྒྱོབ་དང་། །
ནས་དང་ཕུབ་མ་གཉིས་ལ། །
དབྱེ་བ་ཕྱེ་རོགས་གནང་དང་། །
རྒྱལ་གསེབ་རླུང་པོ་ཡག་བྱུང་། །
རླུང་པོའི་ཨ་མ་ཡག་བྱུང་། །
གང་ནས་བརྒྱབ་ཀྱང་རྒྱོབ་ཤོག །



ལྷ་སའི་དམངས་ཁྲོད་གླུ་གཞས།
ལ་མོའི་རྒྱབ་ནས་ཁྱེར་ཤོག །
ཐ་མག་གཅོད་པ་མ་གནང་། །
ཆོ་ལོ་རི་ནས་བཀོག་ཡོད། །
མཆོད་ཟག་རོག་པས་འགག་ཀྱང་། །
ཙ་རི་སྨྱུག་མས་བསང་ཆོག །
རླུང་བུ་མ་ཉལ་རླུང་བུ་ལོངས། །
རླུང་བུ་བར་སྣང་མཚམས་ནས་ལོངས། །
འབྲུ་དང་ཕུབ་མ་འབྱེད་རོགས་གནང་། །
ལྕང་གསེབ་རླུང་པོའི་ཕ་ཡུལ་ཡིན། །
རླུང་བུ་གང་ནས་ཕེབས་པ། །
མདང་དགོང་གང་དུ་བཞུགས་པ། །
མདང་དགོང་བཞུགས་པའི་རླུང་བུ། །
དེ་ལས་ཧུར་ཙམ་རྒྱོབ་དང་། །
ཕུ་དཀྱིལ་གླིང་གི་སྟོད་དུ་འཁྱེར། །
གེ་སར་རྒྱལ་པོའི་ཆིབས་རྩྭ་དགོས། །
38



དང་པོ། ངལ་རྩོལ་གྱི་གླུ་གཞས།
ཕུ་སྨད་གླིང་གི་སྨད་དུ་ཁྱེར། །
སེང་ལྕམ་འབྲུག་མོའི་བཞོ་རྩྭ་དགོས། །
ལྕང་གསེབ་རླུང་བུའི་ཕ་ཡུལ་ཡིན། །
རླུང་བུ་ཨ་མའི་ཡུལ་ཡིན། །
ཕ་ཡུལ་མེད་པས་ཡོང་བ་ཡིན། །
འབྲུ་དང་ཕུབ་མ་དབྱེ་རྒྱུ་ཡིན། །
ཁྲིད་རོགས་གནང་དང་ཁྲིད་རོགས་གནང་། །
བྱ་ཕོ་བྱ་མོ་ཁྲིད་རོགས་གནང་། །
འབྲས་གཞུང་གཞུང་ལ་ཁྲིད་རོགས་གནང་། །
ཁྲིད་པས་ཆོག་ཁྲིད་པས་ཆོག །
གད་སྙིགས་དཀྱིལ་ནས་ཁབ་སྦོམ་འཚོལ་བར་ཁྲིད་པས་ཆོག །
འབྲས་གཞུང་གཞུང་ལ་ཁྲིད་པས་ཆོག །
བྱ་མོ་སྤུན་གསུམ་བྱ་གདང་སྒང་ལ་སྡོད་པའི་དུས། །
དང་པོ་ཐང་དཀར་རྒོད་པོ་གཅིག་ལ་བྱ་མོ་ང་སྟེར་གྱིས་ཟེར། །
གཉིས་པ་ཕོ་རོག་ནག་ཆུང་གཅིག་ལ་བྱ་མོ་ང་སྟེར་གྱིས་ཟེར། །
གསུམ་པ་རྒྱ་བྱ་ཧོར་པ་གཅིག་ལ་བྱ་མོ་ང་སྟེར་གྱིས་ཟེར། །
སྟེར་པས་ཆོག་སྟེར་པས་ཆོག །



ལྷ་སའི་དམངས་ཁྲོད་གླུ་གཞས།
བུ་མོ་སྤུན་གསུམ་ཨ་མའི་པང་ལ་སྡད་པའི་དུས། །
དང་པོ་གེ་སར་རྒྱལ་པོ་གཅིག་ལ་བུ་མོ་ང་སྟེར་གྱིས་ཟེར། །
གཉིས་པ་སྤྲང་པོ་རྒས་པོ་གཅིག་ལ་ང་སྟེར་གྱིས་ཟེར། །
གསུམ་པ་མི་མེད་ལུང་སྟོང་གཅིག་ལ་ང་སྟེར་གྱིས་ཟེར། །
སྟེར་པས་ཆོག་སྟེར་པས་ཆོག །
གཞས་གཅིག་ཤེས་པས་བཏང་བ་ན། །
པོ་ཏ་ལ་ནས་སྙན་གསན་འབུལ་བ་འདྲ། །
གཞས་གཅིག་མ་ཤེས་པ་ཡིས་བཏང་བ་ན། །
ར་མོ་ཆེ་ནས་ཁྱི་རྒན་ངུས་པ་འདྲ། །
གཡུལ་ཁ་བཀྲ་ཤིས་སྒོར་མོ། །
རྒྱ་དབྱུགས་ཕར་རྒྱུག་ཚུར་རྒྱག །
ཤེད་ཡོད་ཤེད་མེད་ངོམས་ན། །
ཤེད་མེད་དམྱལ་བ་མྱངས་པ། །
གཡུལ་ཁ་བཀྲ་ཤིས་སྒོར་མོ། །
ན་གཞོན་རྡོག་སྒྲ་སྒྲིག་པ། །
འབྲུ་སྣ་ལྔ་ལྡན་དགོས་ན། །
40



དང་པོ། ངལ་རྩོལ་གྱི་གླུ་གཞས།
གཡུལ་ག་འདི་ལ་ཕེབས་ཤོག །
གུང་གསེང་མཐོན་པོ། །
ལྔ་ཞིང་སྒོར་མོ་འདྲ། །
མགྲོན་པོ་ཉི་ཟླ་སྐར་གསུམ། །
ཕེབས་ཀྱི་ཡོད་པ་འདྲ། །
མགྲོན་པོ་འཚབ་འཚུབ་མ་གནང་། །
མགྲོན་པོ་ལྷོད་དུ་ཞུགས་དང་། །
མགྲོན་པོ་ཁྱེད་ལ་གསོལ་ཚིགས་འབུལ་ཡོད་དོ། །
ཤ་དེ་ར་ཤ་ཡིན་ཡང་མགྲོན་པོར་འབུལ་ཡས་མིན། །
ཚག་ཤ་ཚི་ལུ་ཤིག་ཤིག་མགྲོན་པོར་འབུལ་རྒྱུ་ཡིན། །
མགྲོན་པོ་ཉི་ཟླ་སྐར་གསུམ་ཕེབས་ཀྱི་ཡོད་པ་འདྲ། །
མགྲོན་པོ་འཚབ་འཚུབ་མ་གནང་མགྲོན་པོ་ལྷོད་དུ་ཞུགས། །
མགྲོན་པོ་ཁྱེད་ལ་ཞུགས་གདན་འབུལ་དགོས་ཡོད་དོ། །
ར་ལྤགས་ཕྱི་བསྒྱུར་བསློགས་ནས་འབུལ་གྱི་མིན། །
སྟག་ལྤགས་གཟིག་གདན་སྒང་ལ་ཞུགས་སུ་ཆོག་པ་ཡོད། །
s
བྱེའུ་ཆུང་ཅོ་ཀ་སྒྲོལ་མ། །
མགོ་དེ་སྤ་ལྕོག་ཁྲོག་ཁྲོག །



ལྷ་སའི་དམངས་ཁྲོད་གླུ་གཞས།
ས
དྲུང་འཁོར་བརྒྱ་ལ་དགོས་ཡོད། །
བྱིའུ་དེ་ཅོ་ཀ་སྒྲོལ་མའི། །
མིག་དེ་བྱུ་རུ་འདྲ་བ། །
དམན་ཆུང་བརྒྱ་ལ་དགོས་ཡོད། །
བྱིའུ་དེ་ཅོ་ཀ་སྒྲོལ་མའི། །
རྣ་ཅོག་ཏིང་ཞག་འདྲ་བ། །
སྒྲུབ་པ་བརྒྱ་ལ་དགོས་ཡོད། །
བྱིའུ་དེ་ཅོ་ཀ་སྒྲོལ་མའི། །
རྣ་དེ་རྒྱ་གླིང་འདྲ་བ། །
སྒྲུབ་པ་བརྒྱ་ལ་དགོས་ཡོད། །
བྱིའུ་དེ་ཅོ་ཀ་སྒྲོལ་མའི། །
ཁ་དེ་གའུ་ཁ་སྦྱར། །
དམན་ཆུང་བརྒྱ་ལ་དགོས་ཡོད། །
བྱིའུ་དེ་ཅོ་ཀ་སྒྲོལ་མའི། །
སོག་པ་རྒྱལ་བའི་རིགས་ལྔ། །
རྒྱལ་བའི་རིགས་ལྔ་འདྲ་བ། །
མཁའ་འགྲོ་བརྒྱ་ལ་དགོས་ཡོད། །
བྱིའུ་ཆུང་ཅོ་ཀ་སྒྲོལ་མའི། །
གྲོད་པ་ཆང་ཟོམ་འདྲ་བ། །
42



དང་པོ། ངལ་རྩོལ་གྱི་གླུ་གཞས།
གྲོད་པ་ཚང་ཟོམ་འདྲ་བ། །
ཆང་མ་བརྒྱ་ལ་དགོས་ཡོད། །
བྱིའུ་ཆུང་ཅོ་ཀ་སྒྲོལ་མའི། །
རྐང་པ་སྐྱ་བ་འདྲ་བ། །
རྐང་པ་སྐྱ་བ་འདྲ་བ། །
མཉན་དཔོན་བརྒྱ་ལ་དགོས་ཡོད། །
གཡུལ་ཁ་བཀྲ་ཤིས་སྒོར་མོ། །
རྒྱ་དབྱུགས་ང་ཞེད་ཁོ་ཞེད། །
ནང་དེ་བདེ་བའི་གཡུལ་ཁ། །
ཕྱི་དེ་བུ་མོའི་གཡུལ་ཁ། །
རྔན་པ་མི་སྟེར་དེ་ཚོ། །
ཟ་རོགས་ངན་པའི་འཕྱ་རོགས། །
ང་ཚོ་གཅིག་ལ་སྒྲིལ་ཤོག །
ང་ཚོ་གཉིས་ལ་སྒྲིལ་ཤོག །
ང་ཚོ་མི་རིགས་སྤུན་ཟླ། །
རྡོག་རྩ་གཅིག་ལ་སྒྲིལ་ཤོག །
43



ལྷ་སའི་དམངས་ཁྲོད་གླུ་གཞས་
མ་འདྲིས་མི་ཡི་ལུང་པ། །
ཉི་མ་ལོ་ལས་རིང་བ། །
ཉི་མ་རིང་བ་མ་རེད། །
ཕ་ཡུལ་ས་ཐག་འགྱངས་སོང་། །
རྒྱག་དབྱུག་ཕར་རྒྱུག་ཚུར་རྒྱག །
ཨ་ཅེ་སྣང་སའི་རྒྱག་དབྱུག །
སྣང་ས་ཆོས་ལ་ཐད་ན། །
རྒྱག་དབྱུག་ང་ལ་ཞོག་དང་། །
རྒྱག་རྡུང་གཞུས་པའི་འོག་ནས། །
སྙེ་མས་རྩེད་མོ་རྩེས་ཀྱིས། །
ལག་ཆུང་གཡས་གཡོན་བཀྱག་ནས། །
སྙེ་མའི་མགོ་ལ་ཞུས་ཤོག །
རྒྱག་དབྱུག་ཆག་ན་འོས་མེད། །
རྒྱག་དབྱུག་མི་ལ་གཡར་པོ། །
ང་རང་ཤི་ན་འོས་མེད། །
ང་རང་མི་ཡི་གཡོག་མོ། །
AA



དང་པོ། ངལ་རྩོལ་གྱི་གླུ་གཞས།
ད་ལོ་བཏབ་པའི་དཀྱིལ་ནས། །
ནས་ལས་ཡག་པ་མི་འདུག །
དཀར་མོ་ནས་ཀྱི་བང་མཛོད། །
ཤར་ཕྱོགས་རི་ལས་མཐོ་བ། །
རྒྱག་དབྱུག་གནམ་ལ་ཁྱོག་ཤོག །
གནམ་ནི་ནམ་མཁའ་སྟོང་པ། །
རྒྱག་དབྱུག་ས་ལ་འབེབས་ཤོག །
ས་ནི་ས་བརྒྱངས་རྡོ་བརྐྱངས། །
ད་ལོ་ལོ་ཆུ་ཡག་ག །
ནས་ཕུང་རི་ལས་མཐོ་བ། །
ནས་ཕུང་སྟེང་དུ་དར་ལྕོག །
བཙུགས་སུ་ཆོག་ག་ཡོད་དོ། །
དབུས་གཞུང་བྱེ་མའི་དཀྱིལ་ལ།
ནས་དང་སྲན་མ་བཏབ་ཡོད། །
ལྗང་ཕྲུག་འབུ་ཡིས་མ་དཀྲོལ། །
ལོ་ཡག་ལྗང་སྐྱ་ཤིག་ཤིག །
45



ལྷ་སའི་དམངས་ཁྲོད་གླུ་གཞས།
ལས་མོ་གླུ་དང་གཅོམས་ཤོག །
ལས་ལ་དཀའ་ལས་མི་འདུག །
ལས་ལ་དཀའ་ལས་ཡོད་ཀྱང་། །
ལུས་ལ་ན་ཚ་མི་འདུག །
ཁྱེད་ཅག་གང་ནས་ཕེབས་པས། །
སྐད་ཚང་ལ་ཤོད་དང་། །
ལ་མོའི་རྒྱབ་ཀྱི་སྤུན་མཆེད། །
སྐྱིད་སྡུག་གང་འདྲ་འདུག་གམ། །
རླུང་བུ་རྒྱུག་ནི་རྒྱུག་པ། །
འདི་ལས་ཧུར་ཙམ་རྒྱོབ་དང་། །
གང་བྱས་འཁྱེར་ནི་འཁྱེར་པ། །
ལ་མོའི་རྒྱབ་ཏུ་ཁྱེར་དང་། །
ལ་རྒྱབ་ཨ་ཁུ་འབྲོག་པའི། །
གཡག་གུའི་ལྟོ་ལ་ཁྱེར་དང་། །
རླུང་བུ་མ་ཉལ་རླུང་བུ་ལོངས། །
རླུང་བུ་བར་སྣང་མཚམས་ནས་ལོངས། །
46



དང་པོ། ངལ་རྩོལ་གྱི་གླུ་གཞས།
ནས་དང་ཕུབ་མ་དབྱེ་བ་མཛོད། །
ལྕང་གསེབ་རླུང་བུའི་ཕ་ཡུལ་ཡིན། །
རླུང་བུ་ཨ་མའི་ཕ་ཡུལ་ཡིན། །
ཕ་ཡུལ་མིན་ཏེ་ཡོང་བ་ཡིན། །
ནས་དང་ཕུབ་མ་དབྱེ་རྒྱུ་ཡིན། །
རླུང་བུ་གང་ནས་ཕེབས་པ། །
མདང་ཞག་གང་དུ་བཞུགས་པ། །
མདང་ཞག་བཞུགས་པའི་རླུང་བུ། །
འདི་ལས་ཧུར་ཙམ་རྒྱོབ་དང༌། །
ད་ལྟ་ལྷུན་གྲུབ་གཞིས་ཀའི། །
གཞིས་གཡུལ་འདོན་དགོས་ཡོད་དོ། །
ཕུག་སྟོད་གླིང་སྟོད་ཁྱེར་རོགས། །
གེ་སར་རྒྱལ་པོའི་ཆིབས་རྩྭ། །
ཕུག་སྨད་གླིང་སྨད་ཁྱེར་རོགས། །
སེང་ལྕམ་འབྲུག་མོའི་བཞོ་རྩྭ། །
ནམ་ཁ་ཡར་ལ་ལྡིང་ཤོག །
རྒྱག་དབྱུག་ནམ་མཁའ་ལྡིང་ནས། །



ལྷ་སའི་དམངས་ཁྲོད་གླུ་གཞས།
ས་གཞི་མར་ལ་ཐོབ་ཤོག །
ས་གཞི་མར་གྱི་ས་བརྒྱངས་རྡོ་བརྒྱངས། །
རྒྱག་དབྱུག་ཆག་པས་ཡོང་ང་མེད། །
རྒྱག་དབྱུག་མི་ལ་གཡར་ཡོད། །
ང་ར་ཤི་བས་ཡོང་ང་ཡོད། །
ང་ར་མི་ཡི་གཡོག་མོ་ཡིན། ། །
ཕ་ཡུལ་བྱང་ཕྱོགས་རྭ་སྒྲེང་། །
རླུང་པོ་མདའ་ལས་ཚ་བ། །
པགས་ཚག་ལུ་གུའི་ཚ་རུ། །
ཨ་མའི་དྲོད་ལས་ལྷག་པ། །
ཤར་གྱི་ལྷག་པ་བསིལ་བསིལ། །
ནུབ་ཀྱི་རི་ལ་རྒྱུགས་སོང་། །
བུ་ཆུང་ལྷག་པ་ཚེ་རིང་། །
ནུབ་ཀྱི་རི་ལ་ཡོག་རེད། །
གཞས་གཏོང་མཁན། བསྟན་འཛིན། འཛོམས་སྐྱིད། བསོད་ནམས་བདེ་སྐྱིད། བྱམས་པ་དངོས་གྲུབ་སོགས།
བསྡུ་མཁན། ཟླབ་བཀྲ་ཤིས རྡོ་ཕུན། སྐལ་བཟང་ཚེ་རྡོར། ཚེའཕེལ། ཚེ་དར་ལྷུན་གྲུབ།
48



དང་པོ། ངལ་རྩོལ་གྱི་གླུ་གཞས།
བསྡུ་དུས། 1990. 3
འོ་མ་བཞོ་བའི་གཞས།
མཛོ་མོ་ཁྲ་ཁྲ་རྟིང་པ་ཙོག་ཙོག་ལོངས། །
རྐང་སུག་བཞི་པོ་འབྲོངས་འབྲོངས་གཏན་དུ་སྒོམ། །
དམན་བུ་མོའི་སྐེད་དེ་ཟླ་གསར་འདྲ། །
ལག་བདེ་མོ་སྤྲོད་འདྲ་ཚེག་སྒྲ་སྒྲིག །
མིག་ཁྲ་ཆུང་སྐར་མ་ཆེམ་ཆེམ་འདྲ། །
བབས་ཤོག་ཨ་དཀར་གཙང་འོ་མ། །
བབས་ཡོང་བའི་འོ་མ་ཆུ་འགོ་འདྲ། །
བཞོ་ཡོང་བའི་འོ་མ་ཁ་བའི་མདོག་ལས་དཀར། །
འཁྱིལ་ཡོང་ལེའི་འོ་མ་ཟིལ་ལས་གཙང་། །
གཞས་གཏོང་མཁན། བདེ་གོག་
བསྡུ་སྒྲིག་པ། ཟླ་བ་བཀྲ་ཤིས།
བསྡུ་དུས། 1991. 10



ལྷ་སའི་དམངས་ཁྲོད་གླུ་གཞས་
འོ་མ་དཀྲོག་པའི་གཞས།
བརྒྱ་རྩིས་ལྷ་མོ་གཅིག །
བརྒྱ་རྩིས་ལྷ་མོ་གཉིས། །
གཡས་བསྒྲིལ་གཡས་ལ་བསྒྲིལ་ཤོག །
གཡས་བསྒྲིལ་སེར་བ་བབས་འདྲ་བསྒྲིལ་ཤོག །
གཡོན་བསྒྲིལ་གཡོན་ལ་བསྒྲིལ་ཤོག །
གཡོན་བསྒྲིལ་གངས་རི་སྤུངས་འདྲ་བསྒྲིལ་ཤོག །
གངས་སེར་བ་ཡོང་གཞིའི་ཆུ་རྒྱུན་འདྲ། །
དཀར་འོ་མའི་རྒྱ་མཚོ་འཁྱིལ་བ་ཤོག །
ཞོ་ཡི་ཤང་ཤང་མ་ཟེར། །
མར་གྱི་ཡུལ་ནས་ཐོན་ཤོག །
ཁ་རིལ་ཞོ་བཞུས་སྒང་ནས། །
དཀྲོག་དཀྲོག་གནང་ནས་གང་ཡོང༌། །
ཞོ་མོ་དཀྲོག་ན་ང་རེད། ། །
འོ་མ་བཞོས་ཀྱང་ང་རེད། །
50



དང་པོ། ངལ་རྩོལ་གྱི་གླུ་གཞས།
ནམ་ལ་ཉལ་རྒྱུ་མེད་པ། །
ང་དང་ཞོ་བཞུ་གཉིས་པོ། །
གཟིམ་ཁང་ཨ་མའི་མཁྱེན་ནོ། །
གཟིམ་མར་ཏོག་ཙམ་ཞུ་ལ། །
གཟིམ་མར་ཚེ་རིལ་འདྲ་བ། །
ང་རང་བཟའ་བྱེད་བྱེད་དམ། །
དཀོན་མཆོག་འབུལ་བྱེད་བྱེད་དམ། །
དཀོན་མཆོག་དགོངས་པ་མ་འགལ། །
ང་རང་ཟ་བར་ཤོར་སོང་། །
ནམ་ཞིག་ལངས་པའི་དུས་སུ། །
འོ་མ་བཞོ་བར་འགྲོ་ཡོད། །
གྲང་ངར་ཆེ་བའི་མཚན་མོར། །
ཞོ་མོ་དཀྲོག་པར་འགྲོ་ཡོད། །
རྐང་ཆུང་འདམ་གྱིས་ཟིན་སོང་། །
སྦྱིན་བདག་དགོངས་པ་མ་འཚོམ། །
བརྒྱ་རྩིས་ལྷ་མོ་གཅིག །
བརྒྱ་རྩིས་ལྷ་མོ་གཉིས། །



ལྷ་སའི་དམངས་ཁྲོད་གླུ་གཞས།
གཡས་འགྲིལ་གཡས་ལ་འགྲོལ་ཤོག །
སེར་བ་བབས་འདྲ་འགྲིལ་སོང་། །
གཡོན་འགྲིལ་གཡོན་ལ་འགྲིལ་ཤོག །
གངས་རི་སྤུངས་འདྲ་འགྲིལ་ཤོག །
གངས་སེར་བ་བྱུང་བའི་ཆུ་རྒྱུན་ལྟར། །
དཀར་འོ་མའི་རྒྱ་མཚོ་འཁྱིལ་བ་ཤོག །
འོ་མ་གངས་སྟོད་འཁོར་བྱུང་ན། །
གངས་དཀར་ཏི་སི་རྒྱས་འདུག་ཟེར། །
ཏི་སེ་སྙིང་པོ་མར་ལ་འཁྲིལ། །
མར་གྱི་བསྟན་པ་འཛད་མེད་ཤོག །
འོ་མས་སྤང་སྟོད་འཁོར་བྱུང་ན། །
སྤང་ཁ་རྩི་ཐོག་རྒྱས་འདུག་ཟེར། །
རྩི་ཐོག་སྙིང་པོ་མར་ལ་འཁྲིལ། །
མར་གྱི་བསྟན་པ་འཛད་མེད་ཤོག །
འོ་མས་ནག་གཤོངས་འཁོར་བྱུང་ན། །
ནག་གཤོངས་སེར་ཆེན་ཤར་འདུག་ཟེར། །
སེར་ཆེན་སེར་པོའི་མར་ལ་འཁྲིལ། །
མར་གྱི་བསྟན་པ་འཛད་མེད་ཤོག །



དང་པོ། ངལ་རྩོལ་གྱི་གླུ་གཞས།
འོ་མས་བོད་ཡུལ་འཁོར་བྱུང་ན། །
བོད་ཡུལ་ལོ་ཏོག་རྒྱས་འདུག་ཟེར། །
ལོ་ཏོག་སྙིང་པོ་མར་ལ་འཁྲིལ། །
མར་གྱི་བསྟན་པ་འཛད་མེད་ཤོག །
རྒྱ་ལ་ནོར་བུ་ལོན་བྱུང་ཟེར། །
ནོར་བུ་འབྲི་མར་སེར་པོར་འཁྲིལ། །
མར་གྱི་བསྟན་པ་འཛད་མེད་ཤོག །
གཞས་གཏོང་མཁན། ཚེ་རིང་དབྱངས་ཅན།
བསྡུ་མཁན། ཟླ་བ་བཀྲ་ཤིས། སྐལ་བཟང་ཆོས་འཕེལ།
བསྡུ་དུས། 1991. 10
ཇ་ཤིགས་པའི་གཞས།
ཇ་ནག་ནག་རྒྱ་ནག་ཡུལ་ནས་རེད། །
མར་སེར་སེར་ང་མིའི་ལས་ལ་རེད། །
ཚྭ་དཀར་དཀར་བྱང་ཁུལ་མཚོ་ནས་རེད། །
ཁྱེད་སྤུན་གསུམ་མཉམ་འཛོམས་རྟེན་འབྲེལ་ཚེ། །
ང་ཨ་ཅེའི་གླུ་ལ་མི་སྙན་ཡང༌། །



ལྷ་སའི་དམངས་ཁྲོད་གླུ་གཞས།
ཁྱོད་སྤུན་གསུམ་ཚོ་ལ་གླུ་དབྱངས་ལེན། །
ཇ་ཞིམ་པོའི་ཉིང་ཁུ་གཞན་ལ་བླུགས། །
ལུས་སྐྱེ་སྟོབས་འཕེལ་ཞིང་དབང་རྩ་གསོ། །
རང་མེད་པའི་གཞན་གཅེས་དགའ་བའི་གཤིས། །
ནམ་ཡང་ཡང་འཛོམས་པའི་བཀྲ་ཤིས་ཤོག །
(ཇ་ཤིགས་པ་ནི་འདིར་ཇ་སྲུ་བར་གོའོ།)
རྩམ་པ་འཐག་པའི་གཞས།
ནས་དཀར་པོའི་ཕ་ཡུལ་ལྷོ་ནས་རེད། །
མཚིག་( རང་འཐག་གི་རྡོ།） གི་ཕ་ཡུལ་དགའ་ལྡན་རེད། ། །
ང་བུ་མོའི་གནས་ཡུལ་བྱང་ཐང་རེད། །
ངེད་གསུམ་པོ་མཉམ་དུ་འཛོམས་ལེ་དེ། །
ཚེ་སྔོན་མའི་བསགས་སྦྱང་ལས་ཀྱི་རེད། །
ད་མཐུན་བྱེད་ཤོག་ཨམ་མཐུན་རོགས། །
ཁྱེད་ཡང་ཡང་བྱེད་ཤོག་རྡོ་མཆིག་ཨ། །
ཁྱོད་ཧྲག་ཧྲག་མ་བྱེད་དཀར་མོ་ནས། །
ངས་མགྱོགས་མགྱོགས་བྱེད་ཡོང་ཨམ་མཐུན་རོགས། །
ལས་དེ་གསུམ་སྒྲིག་ན་རྟེན་འབྲེལ་ཚེ། །
54



དང་པོ། ངལ་རྩོལ་གྱི་གླུ་གཞས།
ཚེ་ལུས་ཕུང་གསོ་བའི་དགེ་བ་ཡོད། །
མི་ངོ་བསྟོད་བྱེད་པའི་ནུས་པ་ཡོད། །
ངེད་སྤུན་གསུམ་ལས་ལྷག་པ་ཅི་ཡང་མེད། །
AYONU
གཞས་གཏོང་མཁན། བདེ་གོག
བསྡུ་སྒྲིག་པ། ཟླ་བ་བཀྲ་ཤིས།
བསྡུ་དུས། 1991. 10
ཁ་ར་ཚག་པའི་གཞས།
གཏིང་ར་གྲུ་བཞིའི་ནང་ལ། །
ལས་མོ་མི་འདུག་མ་གསུང་། །
ཤོག་ཤོག་རྒོད་པོའི་གཤོག་འགྱུར། །
ལས་ཀ་མིན་ན་གང་ཡིན། །
གཏིང་ར་གྲུ་བཞིའི་ནང་ལ། །
ལས་ཀ་མི་འདུག་མ་གསུངས། །
ཐོ་བ་ཆར་པ་འབབ་འབབ། །
ལས་མོ་མིན་ན་གང་ཡིན། །
པད་ཁ་སེར་པོའི་མེ་ཏོག །



ལྷ་སའི་དམངས་ཁྲོད་གླུ་གཞས།
དབྱར་ཀ་ལུང་པའི་རྒྱན་ཆ། །
ནམ་ཞག་འཁོར་བའི་རྒྱུན་དུ། །
གཞོན་པའི་དགྲ་ལ་ལངས་བྱུང་། །
ལས་ལ་གཡོ་ཟོལ་མེད་པ། །
ཁ་རའི་ནང་གི་ཁ་རྡོ། །
ང་རས་རེ་རེ་བརྒྱབ་པས། །
ལག་དོས་རེ་རེ་བརྒྱབ་བྱུང་། །
ཐོ་བ་མར་ལ་བརྒྱབ་པས། ། །
ཐོ་ལྕག་ཡུར་ལ་གཞུས་བྱུང་། །
གཞོན་པའི་རྐང་ཐུང་གཡས་པ། །
གཞོན་པའི་དགྲ་ལ་ལངས་བྱུང༌། །
ཧས་གསུམ་ཕྱོགས་ལས་ཧས་གཉིས་མར་ལ། །
ཧས་གཅིག་བགྲངས་པས་ཧས་གཉིས་སླེབས་བྱུང་། །
ཧས་གཉིས་བགྲངས་པས་ཧས་གསུམ་སླེབས་བྱུང་། །
ཧས་གསུམ་བགྲངས་པས་ཧས་བཞི་སླེབས་བྱུང་། །
ཧས་བཞི་བགྲངས་པས་ཧས་ལྔ་སླེབས་བྱུང༌། །
56



དང་པོ། ངལ་རྩོལ་གྱི་གླུ་གཞས།
ཧས་ལྔ་བགྲངས་པས་ཧས་དྲུག་སླེབས་བྱུང་། །
ཧས་དྲུག་བགྲངས་པས་ཧས་བདུན་སླེབས་བྱུང་། །
ཧས་བདུན་བགྲངས་པས་ཧས་བརྒྱད་སླེབས་བྱུང་། །
ཧས་བརྒྱད་བགྲངས་པས་ཧིས་དགུ་སླེབས་བྱུང་། །
ཧས་དགུའི་ཐོག་ནས་བཅུ་ལ་ཡར་ཤོག །
བཅུ་གཅིག་གཅིག་རང་བཅུ་གཉིས་གཉིས་རེད། །
བཅུ་གསུམ་གསུམ་རེད་བཅུ་བཞི་བཞི་རེད། །
བཅོ་ལྔ་ལྔ་རེད་བཅུ་དྲུག་དྲུག་རེད། །
བཅུ་བདུན་བདུན་རེད་བཅོ་བརྒྱད་བརྒྱད་རེད། །
བཅུ་དགུ་དགུ་རེད་ཉི་ཤུ་བཞེངས་སོང་། །
ཉི་ཤུའི་ཐོག་ནས་ཉི་མ་ཤར་སོང་། །
ད་ལྟ་ཉི་མ་ཤར་ཙམ་རེད་ལ། །
གླིང་བཞི་གཞི་ནས་བསྐོར་རྒྱུ་རེད་ལ། །
ཆུ་མིག་ཕར་ནས་དོན་རྒྱུ་རེད་ལ། །
མེ་ཏོག་བཞད་ཁ་དབྱེ་རྒྱུ་རེད་ལ། །
མཆོད་གཤོམ་གཞི་ནས་འགྲིམ་རྒྱུ་རེད་ལ། །
རྩ་གཅིག་གཅིག་རེད་རྩ་གཉིས་གཉིས་རེད། །
རྩ་གསུམ་གསུམ་རེད་རྩ་བཞི་བཞི་རེད། །
རྩ་ལྔ་ལྔ་རེད་རྩ་དྲུག་དྲུག་རེད། །



ལྷ་སའི་དམངས་ཁྲོད་གླུ་གཞས།
རྩ་བདུན་བདུན་རེད་རྩ་བརྒྱད་བརྒྱུད་རེད། །
རྩ་དགུའི་ཐོག་ནས་སུམ་བཅུ་བཞེངས་སོང་། །
སུམ་ཅུ་བུ་ཁྲིད་གསོག་རང་འདུག་གམ། །
སོ་གསུམ་དགོས་པས་གཞོན་པ་མ་རེད། །
གཞོན་པ་ང་རང་གཅིག་བུ་ཡིན་ཀྱང་། །
རྐྱལ་པ་དམར་པོའི་དོན་དག་རེད་ལ། །
ཨ་ཙིགནས་མོ་སྐུ་རྩེད་ཞུས་ཡོད། །
སྐུ་རྩེད་རྣམས་སུ་བང་ཁ་ཐལ་སོང་། །
བང་ཁ་རྣམས་སུ་བློ་ལ་ངེས་ཡོང་། །
དེ་ནས་གཞོན་པས་ལྷམ་ཆུང་ཕུད་ནས། །
མས་གཞོང་བྱེ་མས་རྐང་པ་འཚོགས་བྱུང་། །
སོ་གཅིག་གཅིག་རེད་སོ་གཉིས་གཉིས་རེད། །
སོ་གསུམ་གསུམ་རེད་སོ་བཞི་བཞི་རེད། །
སོ་ལྔ་ལྔ་རེད་སོ་དྲུག་དྲུག་རེད། །
སོ་བདུན་བདུན་རེད་སོ་བརྒྱད་བརྒྱད་རེད། །
སོ་དགུའི་ཐོག་ནས་བཞི་བཅུ་བཞེངས་སོང་། །
གཞི་ཀ་ཁྲ་མོ་བརྒྱབ་པའི་ལོ་དེར། །
ཕྱག་བུམ་སྨྱུག་ཁྲོག་བརླགས་མ་བྱུང༌། །
སྤྲོད་དང་བྱས་པས་སྤྲོད་མཁན་མ་བྱུང༌། །
58



དང་པོ། ངལ་རྩོལ་གྱི་གླུ་གཞས་
སྟེར་དང་བྱས་པས་སྟེར་མཁན་མ་བྱུང་། །
ཚོང་དང་བྱས་པས་བཙོང་མཁན་མ་བྱུང༌། །
ཞེ་གཅིག་གཅིག་རེད་ཞེ་གཉིས་གཉིས་རེད། །
ཞེ་གསུམ་གསུམ་རེད་ཞེ་བཞི་བཞི་རེད། །
ཞེ་ལྔ་ལྔ་རེད་ཞེ་དྲུག་དྲུག་རེད། །
ཞེ་བདུན་བདུན་རེད་ཞེ་བརྒྱད་བརྒྱད་རེད། །
ཞེ་དགུའི་ཐོང་ན་ལྔ་བཅུ་བཞེངས་སོང་། །
སྔགས་པ་འཆང་གི་རང་འཐག་རེད་ལ། །
རང་འཐག་གཅོག་དང་གཏིང་ནས་བསང་འགྲོ། །
ཨར་ཁང་ཤེལ་ཁང་འམ་བུའི་ཕོ་བྲང་། །
ཙཙིའི་གནས་ཁང་ཨབ་རའི་ཚོང་དཔོན། །
སྔགས་འཆང་ལགས་ཀྱིས་སྔགས་གཅིག་རྒྱོབ་དང་། །
དེ་འདྲའི་སྔགས་ལས་ཚ་བ་མེད་ལ། །
དེ་འདྲའི་སྔགས་ལས་ཟབ་པ་མེད་ལ། །
སེར་བ་རི་ལ་བཀག་ནས་བཞག་ཡོད། །
སྦྲང་ཆར་ཀླུང་ལ་ཕབ་ནས་བཞག་ཡོད། །
ང་གཅིག་གཅིག་རེད་ང་གཉིས་གཉིས་རེད། །
ང་གསུམ་གསུམ་རེད་ང་བཞི་བཞི་རེད། །
ང་ལྔ་ལྔ་རེད་ང་དྲུག་དྲུག་རེད། །
ན9



ལྷ་སའི་དམངས་ཁྲོད་གླུ་གཞས།
ང་བདུན་བདུན་རེད་ང་བརྒྱད་བརྒྱད་རེད། །
ང་དགུའི་ཐོག་ནས་དྲུག་བཅུ་བཞེངས་སོང་། །
དྲུག་པ་དྲུག་ལ་སྣམ་བུ་དྲུག་རེད། །
དེ་འདྲའི་སྣམ་བུའི་རྐང་ལ་གཟིགས་དང་། །
དེ་འདྲའི་སྣམ་བུའི་སྤུས་ལ་གཟིགས་དང་། །
སྟག་ཤར་ང་ཚོར་ཁན་སྦྱར་རེ་རེ། །
བསོད་ནམས་སྒྲོལ་མར་ཞྭ་མོ་རེ་རེ། །
ནང་མི་ཡོངས་ལ་ཞྭ་ཐུལ་རེ་རེ། །
རེ་གཅིག་གཅིག་རེད་རེ་གཉིས་གཉིས་རེད། །
རེ་གསུམ་གསུམ་རེད་རེ་བཞི་བཞི་རེད། །
རེ་ལྔ་ལྔ་རེད་རེ་དྲུག་དྲུག་རེད། །
རེ་བདུན་བདུན་རེད་རེ་བརྒྱད་བརྒྱད་རེད། །
རེ་དགུའི་ཐོག་ནས་བདུན་བཅུ་བཞེངས་སོང་། །
དོན་གྲུབ་ལགས་ནི་ཕྱག་ཕེབས་གནང་བྱུང༌། །
སྤྲེའུ་ལགས་ནི་ཕྱག་ཕེབས་གནང་བྱུང་། །
དོན་གྲུབ་སྤྲེའུ་ཡིས་སྤྲེའུ་རྩེད་སོང་། །
སྤྲེའུ་རྩེད་མ་ཤེས་སྤྲེའུ་རྙང་ཤོར་སོང་། །
མགོ་སྤུག་བརྒྱབ་པས་རལ་ཅོག་ཟགས་སོང་། །
སྒྲུག་རྒྱུ་མ་བྱུང་ཆུ་ཡིས་ཁྱེར་སོང་། །



དང་པོ། ངལ་རྩོལ་གྱི་གླུ་གཞས།
སྒྲུག་ལོང་མ་བྱུང་ཉ་མོས་བསྒྲུགས་སོང་། །
ལྕགས་ཀྱུ་ཁྱེར་ཤོག་ཉ་མོ་འཛིན་དགོས། །
དགུ་ཚིགས་སྐྱ་མོ་ཨ་ལས་སྒུགས་དང་། །།
ཁྱེད་རང་མ་རེད་ཐད་སོ་ཆོག་པ། །
དོན་གཅིག་གཅིག་རེད་དོན་གཉིས་གཉིས་རེད། །
དོན་གསུམ་གསུམ་རེད་དོན་བཞི་བཞི་རེད། །
དོན་ལྔ་ལྔ་རེད་དོན་དྲུག་དྲུག་རེད། །
དོན་བདུན་བདུན་རེད་དོན་བརྒྱད་བརྒྱད་རེད། །
དོན་དགུའི་ཐོག་ནས་བརྒྱད་བཅུ་བཞེངས་སོང་། །
བརྒྱད་བཅུ་ཕྲུ་གུའི་བློ་ངན་རེད་ལ། །
ཐེམ་པ་བགོམ་སྒབ་མ་ཎི་འདྲེན་འདྲེན། །
རྒྱ་ཤོག་འགྲེལ་འགྲེལ་གཏང་འགྲོ་ཨཱལ། །
གྱ་གཅིག་གཅིག་རེད་རྒྱ་གཉིས་གཉིས་རེད། །
གྱ་གསུམ་གསུམ་རེད་གྱ་བཞི་བཞི་རེད། །
གྱ་ལྔ་ལྔ་རེད་གྱ་དྲུག་དྲུག་རེད། །
གྱ་བདུན་བདུན་རེད་གྱ་བརྒྱད་བརྒྱད་རེད། །
གྱ་དགུའི་ཐོག་ནས་དགུ་བཅུ་བཞེངས་སོང་། །
གོར་ཥ་རྒྱལ་པོའི་སྒོ་རའི་ནང་ལ། །
སྒོག་པ་ལྐོག་ལ་བཟས་པ་ཨཱལ། །



ལྷ་སའི་དམངས་ཁྲོད་གླུ་གཞས།
སྒོག་དྲི་ངོས་ལ་ཁ་བྱུང་ཨཱ་ལ། །
གོ་གཅིག་གཅིག་རེད་གོ་གཉིས་གཉིས་རེད། །
གོ་གསུམ་གསུམ་རེད་གོ་བཞི་བཞི་རེད། །
གོ་ལྔ་ལྔ་རེད་གོ་དྲུག་དྲུག་རེད། །
གོ་བདུན་བདུན་རེད་གོ་བརྒྱད་བརྒྱུད་རེད། །
གོ་དགུའི་ཐོག་ནས་རྒྱ་བམ་བཞེངས་སོང་། །
བརྒྱ་ལ་ལྔ་གསུམ་བཞེངས་ཚོད་ཡིན་ཏེ། །
ད་ལྟ་བརྒྱ་བམ་གཅིག་ལས་མ་བྱུང་། །
ཆོས་གྲོགས་རྣམ་པ་ལྷན་རྒྱས་ཚོ་ལ། །
རྣ་བ་གཞན་ལ་མ་གཡེང་ཞིག་ལ། །
རྣ་བ་བདག་ལ་གསན་པ་ཞུ་དང་། ། །
ད་ལྟ་བརྒྱ་བམ་བཞེངས་ལུགས་དེ་ཚོ། །
གཞི་ནས་ཙམ་ལ་ཞུ་རྒྱུ་རེད་ལ། །
རང་རང་སོ་སོའི་ཁ་འོག་དེ་ཚོ། །
ཤ་ཧྲུབ་འདྲ་པོ་བཟོས་ཤོག་ཨཱ་ལ། །
ཉ་རུས་འདྲ་པོ་བཟོས་ཤོག་ཨཱ་ལ། །
བླ་མ་དཔོན་པོའི་ཞིབ་རུས་འདྲ་པོ། །
ཞིབ་རུས་འདྲ་པོ་བཟོས་ཤོག་ཨཱལ། །
གྲུབ་པ་ལགས་ཀྱི་རལ་ཅོག་འདྲ་པོ། །



དང་པོ། ངལ་རྩོལ་གྱི་གླུ་གཞས།
རལ་ཅོག་འདྲ་པོ་བཟོས་ཤོག་ཨཱ་ལ། །
ཨ་མཆོད་ལགས་ཀྱི་རྐང་སྒྲ་འདྲ་པོ། །
རྐང་གླིང་འདྲ་པོའི་སྐད་སྒྲ་འདྲ་པོ། །
སྐད་སྒྲ་འདྲ་པོ་བཟོས་ཤོག་ཨཱལ། །
མཚམས་ཁུང་ཨ་ནིའི་ཞྭ་མོ་འདྲ་པོ། །
ཞྭ་མོ་འདྲ་པོའི་གདུགས་ཞྭ་འདྲ་པོ། །
གདུགས་ཞྭ་འདྲ་པོའི་བླ་ཞྭ་འདྲ་པོ། །
བླ་ཞྭ་འདྲ་པོ་བཟོས་ཤོག་ཨཱ་ལ། །
དེ་ག་ཙམ་ལ་མ་བཅད་ཟེར་ན། །
རྟ་ཕོ་རྒས་ནས་གསེར་སྒ་མ་ཁྱོག །
ཀོ་བ་རྒས་ནས་གསེར་ཐོག་མ་ཁྱོག །
བུ་མོ་ཆུང་ནས་གཡུ་ཆུང་མ་ཁྱོག །
བྱས་ཡོང་ལ་དང་བྱས་ཡོང་ཨཱ་ལ། །
མ་རེད་རེད་ལ་གསུང་རོགས་གནང་དང་། །
གྲངས་ཀ་གཅིག་བགྲངས་གཉིས་བགྲངས་ཨཱལ། །
བརྒྱད་ཀྱི་ཐོག་ལ་འཇོག་དོ་ཨཱ་ལ། །
སྔ་ན་པང་གཤག་བསོད་ནམས་དཔལ་འཛོམས། །
ཕྱི་ན་པང་གཤག་བསོད་ནམས་དཔལ་འཛོམས། །
པང་གཤག་བསོད་ནམས་དཔལ་འཛོམས་འདི་ལ། །
63



ལྷ་སའི་དམངས་ཁྲོད་གླུ་གཞས།
སློབ་སྟོན་ཚིག་གསུམ་ཞུ་རྒྱུ་ཡོད་ལ། །
ཉ་གཞུག་ཨ་ཚ་ཚ་དགོས་ཨཱ་ལ། །
རྐྱལ་ཁོག་དམར་པོའི་དོན་དག་རེད་ལ། །
སྲན་མ་རློན་པ་བཟའ་འདོད་མི་སྣང་། །
རློན་པའི་ཆུ་ལྟར་ད་ལྟ་ཁྱེར་ཤོག །
བཞུ་མར་ཁྲོ་བཞུའི་ནང་གི །
སྡོང་རས་དཀར་ཅི་དཀར་པོ། །
པད་ཁ་འབྲུ་ལོ་གསུམ་གྱི། །
མུན་པ་བསལ་རོགས་གནང་དང་། །
ཐོ་བ་ཡར་ལ་ཁྱོགས་ཤོག ། །
ཡ་གིའི་ནམ་མཁའ་སྟོང་པ། །
ཐོ་བ་མར་ལ་གཞུས་ཤོག །
ཏིང་ར་ས་བརྒྱངས་རྡོ་བརྒྱངས། །
ཏིང་ར་གྲུ་བཞིའི་ནང་ལ། །
ཤེད་ཡོད་ཤེད་མེད་འགྲན་ས། །
ཤེད་ཡོད་ནམ་གང་སྐྱོང་ས། །
ཤེད་མེད་དམྱལ་བ་མྱོང་ས། །
ད་ནངས་ནང་ནས་ཡོང་དུས། །
ཐོ་བ་འཁྱེར་དོགས་ཁ་པོ། །
64



དང་པོ། ངལ་རྩོལ་གྱི་གླུ་གཞས་
ཏིང་རའི་ནང་ལ་སླེབས་དུས། །
ཐོ་བ་པུས་མོ་ཡོལ་ཙམ། །
ཐོག་གཅིག་དགོས་ན་ཕུལ་ཆོག །
གྲོག་མོའི་རོང་ནས་གཤག་ཆོག །
ཐོ་ཡུ་དགོས་ན་ཕུལ་ཆོག །
ལྕང་གསེབ་ཤར་ནས་གཤག་ཆོག །
ཐོ་བ་ལུག་མགོ་གཤག་གཤག །
ཨོ་ལོ་གཞོན་པས་གཤགས་ཡོད། །
དཔྲལ་ཀོག་སྐམ་པོའི་རྩེ་ནས། །
ཆུ་མོའི་འོད་པ་རྒྱུག་གིས། །
སྣ་ཁུག་ཡེ་ཤེས་ཆོས་རྒྱལ། །
འོལ་པས་འཁྱེར་གྲབས་བྱེད་ཀྱིས། །
པད་ཁ་སྣུམ་ལ་འགྲོ་དུས། །
དཀའ་ལས་དེ་འདྲ་ཡོད་ན། །
ཐོ་ཡུ་སྐེད་པར་གཟེར་ནས། །
ལོགས་སུ་མི་འགྲོ་གང་བྱེད། །
པད་ཁ་ན་སོ་ཆུང་ཆུང་། །
སྙིང་སུ་རྗེ་པོ་འདུག་ཀྱང་། །
པད་ཆུང་རྡོག་ལ་འགྲིལ་དུས། །



ལྷ་སའི་དམངས་ཁྲོད་གླུ་གཞས།
གཞོན་པའི་དགྲ་ལ་ལངས་བྱུང་། །
སེར་པོ་ཡོད་ཚད་གསེར་རེད། །
སེར་ཆེན་འབོག་ཏོ་གསེར་རེད། །
སྔོ་མོ་ཡོད་ཚད་གཡུ་རེད། །
གཡུ་ཐོག་ཟམ་པ་གཡུ་རེད། །
གཞས་གཏོང་མཁན་ ཆུང་བདག་སོགས་
བསྡུ་མཁན། ཉི་མ་ཡོན་ཏན་
བསྡུ་དུས། 1992.1
རྫི་བོའི་གླུ།
སྔ་དྲོ་ལུག་ཁྱུ་རི་ལ་འགྲོ། །
རི་ལ་ཁ་བ་གཡོགས་པ་འདྲ། །
ང་རྫི་བོ་རི་འགོའི་དར་ལྕོག་འདྲ། །
ཉིན་དགུང་ལུག་ཁྱུ་སྤང་ལ་སྡོད། །
སྤང་ལ་སེར་བ་བབས་པ་འདྲ། །
ང་རྫི་བོ་སྤང་རྒྱན་མེ་ཏོག་འདྲ། །
དེ་ནས་ལུག་ཁྱུ་ཆུ་ལ་བབས། །
ཆུ་ལ་ངང་པ་རོལ་བ་འདྲ། །
66



དང་པོ། ངལ་རྩོལ་གྱི་གླུ་གཞས་
ང་རྫི་བོ་ཉ་ཆུང་གསེར་མིག་འདྲ། །
དེ་ནས་ལུག་ཁྱུ་ཐང་ལ་འགྲོ། །
ཐང་ལ་རྩིས་རྡེའུ་བཀྲམ་པ་འདྲ། །
ང་རྫི་བོ་རྩིས་མཁན་མཁས་པ་འདྲ། །
དགོང་དྲོ་ལུག་ཁྱུ་ལྷས་ལ་འཇུག །
ཁྱི་དོམ་ཆུང་ལྷས་ཀྱི་སྒོ་ལྕགས་རེད། །
སྒོ་རྡོ་ལྷས་ཀྱི་ལྡེ་མིག་འདྲ། །
ང་རྫི་བོ་ནང་གི་ནོར་བུ་རེད། །
གཞས་གཏོང་མཁན། ཚེ་དབང་།
བསྡུ་མཁན། ཉི་མ་ཡོན་ཏན།
བསྡུ་དུས 1991. 4
ལྕི་བ་སྒྲུག་པའི་གཞས།
སྤང་སྟོད་ལྷ་བྱ་གོང་མོ། ། །
ཨ་མ་མི་འདུག་མ་གསུངས། །
རི་འགོ་མཐོ་རིང་མཐོ་ཚད། །
ལྷ་བྱའི་ཨ་མ་ཡིན་པ། །
བྱང་གི་ལྷས་ར་གྲུ་བཞི། །



ལྷ་སའི་དམངས་ཁྲོད་གླུ་གཞས།
གཡང་དཀར་མ་མོའི་སྒོས་གཞིས། །
ཨོ་ལོའི་ལྷ་ལུག་ཞོལ་དཀར། །
བལྟས་པས་མཐོང་སར་མི་འདུག །
གཞས་གཏོང་མཁན། བསམ་གྲུབ། བསྟན་འཛིན་སོགས་
བསྡུ་མཁན། ཟླ་བ་བཀྲ་ཤིས། རྡོ་ཕུན། སྐལ་བཟང་ཚེ་རྡོར།
བསྡུ་དུས། 1990. 3
ཀོ་བ་མཉེད་པའི་གཞས།
ཕོ་རབ་མཉེད་དེ་དར་ལྷ་འདྲ། །
ཕོ་འབྲིང་མཉེད་དེ་ཤཱ་ལེ་འདྲ། །
ཕོ་ཐའི་མཉེད་དེ་མཐའ་ལ་གྱོང་། །
མཐའ་ལ་གྱོང་ན་དཀྱིལ་ལ་རུལ། །
ཐེ་གདོང་ཡག་ནད་གདོང་ཡག །
བྲེ་མོ་འབྲོང་གི་ཀོ་བ་མིན་དེ། །
ཐོད་འདྲ་བ་ཞིག་ཞུགས་པ་ཤོག །
ཁ་དཀར་རྐྱང་གི་རྔོག་དྲུག་མིན་དེ། །
རྔོག་དྲུག་འདྲ་ཞིག་ཞུགས་པར་ཤོག །



དང་པོ། ངལ་རྩོལ་གྱི་གླུ་གཞས།
གཞས་གཏོང་མཁན། གྲགས་པ།
བསྡུ་སྒྲིག་པ། ཟླ་བ་བཀྲ་ཤིས།
བསྡུ་དུས། 1991. 3
མཉན་གཞས།
ཀོ་བ་བྱ་ལས་མགྱོགས་པ། །
མཉམ་དཔོན་ལྷ་ལས་མཚར་བ། །
མཉམ་དཔོན་ཁྱེད་ཀྱི་མཚན་ལ། །
བྱང་ཕྱོགས་ལྔ་ལྡན་ཞུས་ཡོད། །
ཀོ་བ་ཆུ་མོའི་གཞུང་ལ། །
མ་འགྲོ་གསུང་གི་ཡོད་ན། །
ཀོ་ཐག་རྡོ་རྗེ་བྲག་གི །
བྲག་ཟུར་མ་རུ་མཇལ་ཡོང་། །
ཀོ་བ་འཕྲེད་ལ་བཏང་བས། །
ཆུ་མོའི་གཞུང་ལ་ཁྱེར་སོང་། །
གང་བྱས་འཁྱེར་ན་ཁྱེར་ཞིག །



ལྷ་སའི་དམངས་ཁྲོད་གླུ་གཞས།
ལས་འཕྲོའི་ཕྱོགས་ལ་ཁྱེར་ཞིག །
སེམས་པ་སྔ་དྲོ་མ་སྐྱོ། །
དགོང་དྲོ་སོང་ནས་སྐྱོ་བྱུང་། །
རྟ་ཆུ་བོང་ཆུ་ཟེར་བའི། །
ཉི་མའི་ཚད་ལ་སྐྱོ་བྱུང་། །
སྟར་ཁ་ཟེར་བ་བཅག་ཡོད། །
མེ་ལོང་འདྲ་བ་བཅག་ཡོད། །
ཆང་ཟེར་བ་བཏུངས་ཡོད། །
ཨ་རག་བདུད་རྩི་བཏུངས་ཡོད། །
གཅིག་ལ་གཉིས་ལ། །
གསུམ་ལ་ཟེར་ལ། །
ཡར་ལ་སྙན་པ་ཞུས་དང་། །
གསན་པ་ཞུགས་དང་། །



དང་པོ། ངལ་རྩོལ་གྱི་གླུ་གཞས།
བལ་འབྲེག་པའི་གཞས།
མདུན་འདི་རུ་སེར་བ་བབས་འདྲ་འདི། །
ཕ་བཟང་ཕྱུག་པོའི་སྒོ་ཟོག་རེད། །
རྒྱབ་ཨེ་ན་གངས་རི་བཞེངས་འདྲ་དེ། །
ཕོ་རབ་དཔུང་པའི་བྲེགས་ལེ་རེད། །
གཡང་ལུག་ཁྱོད་ནི་བྲེགས་ལེ་རེད། །
ལུག་གཡང་མོ་སྔོ་ལྗང་སྤང་ལ་བྲེལ། །
མི་ང་ནི་བལ་བྲེག་ལས་ལ་བྲེལ། །
ཁྱོད་ང་རང་གཉིས་པོ་བྲེལ་མཉམ་རེད། །
གཡང་དཀར་ལུག་མོ་མ་འགུལ་ཞིག །
འགུལ་ཆེ་ན་གཡང་མོ་རྨ་ཡི་རེད། །
བན་བླ་མ་མིན་དེ་སྒོམ་རེ་རྒྱོབ། །
བྱ་ངང་པ་མིན་དེ་སྐེ་རེ་སྲིང་། །
ཁྱོད་བལ་གྲི་ནག་ར་སྟག་བརྒྱད་མ། །
བལ་གསར་རྙིང་མཚམས་ནས་འཁྱུག་རག་ཤོག །
ཁྱོད་ནག་ར་གློག་དམར་འཁྱུག་རག་ཤོག །
ཁྱོད་ནག་ར་གློག་དམར་མ་འཁྱུག་ན། །



ལྷ་སའི་དམངས་ཁྲོད་གླུ་གཞས།
སིལ་ཉི་ལེ་བལ་ལ་མ་སོང་ན། །
ངས་ཁྱོད་མགར་ཚང་ནང་ལ་འཕེན། །
ཁྱོད་རྡར་རྡོ་སྔོན་མ་རྫོ་ཨ། ། །
རྡར་རྡོ་བུ་ལུས་བརྡར་ལ་ཡོད། །
རྡར་རྡོ་རྡར་ཆུ་མ་རྫོ་ཨ། །
རྡར་ཆུ་གནམ་གྱིས་བླུགས་ས་རེད། །
ང་སྔ་དྲོ་རྒྱུག་ན་རྒྱུག་ཁ་ཡིན། །
དགོང་ཕྱི་མོ་རྒྱུག་ན་རྒྱུག་བདེན་ཡིན། །
ང་དམ་པའི་ཆོས་ལ་མ་སྦྱང་དེས། །
སྐྱ་རིལ་རིལ་ཤོག་སྐུ་བསྒྱུར་བསྒྱུར་རེད། །
ལུག་ངེད་གཉིས་སྔོན་གྱི་ལས་དབང་རེད། །
དེ་རིང་ཚེས་པ་བཅོ་ལྔ་ལ། །
སང་ཞོགས་གཡང་མོ་བལ་བླངས་དུས། །
བལ་དཔོན་གེ་སར་རྒྱལ་པོ་ཡིན། །
སུག་བཀྱིགས་འཇའ་ཚོན་སྣ་ལྔ་ཡིན། །
བལ་གྱི་གློག་དམར་འཁྱུག་ཁྲིག་ཡིན། །
རྡར་རྡོ་དགའ་ལྡན་ཆབ་བརྡར་ཡིན། །
རྡར་ཆུ་ཡར་ཆབ་གཙང་པོ་ཡིན། །



དང་པོ། ངལ་རྩོལ་གྱི་གླུ་གཞས།
ལུག་གཡང་མོ་གཡང་ཕོ་མ་འགུལ་ཨ། །
འགུལ་ན་རྨ་ཞིག་བཟོ་འོང་ཨ། །
རྐང་པ་ལག་པ་མ་འགུལ་ཨ། །
ལུག་གི་ལྷ་ས་རྒྱལ་མཚན། །
གཡང་མོ་རྒྱབ་གྱི་ཁྲབ་བལ། །
ཁྲབ་བལ་གྲི་ཡི་འགུལ་སྒྲིག །
གཞོག་དེ་གཡས་པ་གཡོན་ལ་བསྒྱུར་དགོས། །
བླང་མཁས་པས་བླངས་འཛར་ལུས་ཡོང་། །
གཡས་ལྔ་གཡོན་དྲུག་རྒྱབ་ནས། །
སྤང་རྩྭ་ཟ་རུ་འགྲོ་ཆོག །
བལ་གྲི་ནར་མོ་སྟག་འདི། །
འཇམ་པོ་བལ་ལ་མ་སོང་། །
རྩུབ་པོ་རྡོ་ལ་བརྡར་དགོས། །
མགར་ཚང་ནང་ལ་བཅུག་དགོས། །
གཞས་གཏོང་མཁན། གྲགས་པ།
བསྡུ་སྒྲིག་པ། ཟླ་བ་བཀྲ་ཤིས
བསྡུ་དུས། 1991. 10



ལྷ་སའི་དམངས་ཁྲོད་གླུ་གཞས་
སྣམ་བུ་འཁྲུ་བའི་གཞས།
སྣམ་བུ་ཡག་པོ་དག་པའི། །
རྒྱུ་རྐྱེན་ཤོད་རོགས་གནང་དང་། །
ཤར་རིའི་སྤང་གི་སྟེང་དུ། །
སུག་པ་ལུག་སུག་བཏབ་ཡོད། །
ལུག་སུག་ལྡེམ་ལྡེམ་བཏབ་ཡོད། །
སྣམ་བུ་དཀར་པོ་ཡོང་བར། །
ལུག་སུག་བརྒྱབ་ན་དགའ་འོ། །
སྣམ་བུ་དཀར་ལ་འཇམ་པ། །
གངས་རི་སྐོར་བར་བཏང་ཡོད། །
ཚོས་ལ་རྒྱ་ཚོས་སྔོ་ཚོས། །
སེར་ཚོས་བརྒྱབ་ན་འོས་ཡོད། །
སེར་ཚོས་བླ་མའི་སྐུ་ཡི། །
བལ་ཟན་ལོ་བ་ཡོད་དོ། །
རྒྱ་ཚོས་རབ་བྱུང་བཙུན་མོའི། །
ཆོས་གོས་ལོ་བ་ཡོད་དོ། །
སྔོ་ཚོས་སྨན་ཆུང་བུ་མོའི། །
74



དང་པོ། ངལ་རྩོལ་གྱི་གླུ་གཞས་
གྱོན་གོས་ལོ་བ་ཡོད་དོ། །
དེ་རྣམས་དབུ་མཛད་མཁས་པས། །
དྲས་རོ་གཡུག་པ་མ་གནང་། ། །
ཨ་མས་དཀའ་ངལ་བརྒྱབ་ཡོད། །
སྣམ་བུར་ཆགས་འཆག་པའི་གཞས།
སྐྱབས་སུ་ཆེའོ་ཞེ་ན། ། །
ལས་ཀྱི་དང་པོ་ཡིན་ནོ། །
ཆགས་ཀྱི་དང་པོ་ཡུལ་ལྷ་གཞི་བདག །
ལས་ལ་ངན་པ་མ་གཏོང་། །
སྐྱིད་པ་སྐྱུར་བ་མ་གཏོང་། །
ལས་ངན་སྒྱིད་སྐྱུར་ཟེར་བ། །
ལས་ཀྱི་དགྲ་བོ་ཡིན་ནོ། །
ཆགས་གཞོང་སྐྱིད་པོའི་ནང་དུ། །
སྣམ་བུ་འཆག་ལ་ཡོང་ཡོད། །
སྣམ་བུ་འཆག་ལ་མ་ཕྱིན་ཟེར་ན། །
བུ་མོ་ཆོས་ལ་འགྲོ་བ་ཡིན། །
ཆགས་གཞོང་འདི་ལ་བསྐོར་བའི། །



ལྷ་སའི་དམངས་ཁྲོད་གླུ་གཞས།
ང་ཚོ་ན་ན་གཞོན་གཞོན། །
སྣམ་བུ་འདི་ལ་བསམས་ནས། །
རུབ་སེ་རུབ་སེ་གནང་དང༌། །
སྣམ་བུ་དཀར་པོའི་སྒང་ལ། །
དཀར་དག་སུག་པ་བརྒྱབ་ཡོད། །
ཆུ་དང་ལྦུ་བའི་དཀྱིལ་ནས། །
དར་དཀར་འདྲ་ཞིག་ཤོག་གཅིག །
སྣམ་བུ་མཐུག་ལ་སྙོམས་པ། །
ཀོ་བ་འདྲ་ཞིག་ཤོག་ཅིག །
འབྲོང་གིས་དབྱར་རྩྭ་བཟས་པའི། །
མཇིང་པ་འདྲ་ཞིག་ཤོག་ཅིག །
རྒྱ་ཚོས་ལེན་པ་ཡོད་དོ། །
དམར་ཚོས་ལེན་པ་ཡོད་དོ། །
དཔོན་བཟང་གྲལ་འགོ་འགྲིམ་པའི། །
ན་བཟའ་ལོ་བ་ཡོད་དོ། །
ཆུ་དང་ལྦུ་བའི་བར་གྱི། །
བྱ་ལ་པུ་པུ་ཁུ་ཤུད། །
སེམས་སུ་འགྲོ་ཆས་མ་གཏོགས། །
སྡོད་བསམ་ཡིད་ལ་མི་འདུག །
76



དང་པོ། ངལ་རྩོལ་གྱི་གླུ་གཞས།
ལ་ཞིག་བརྒྱབ་པའི་ཕར་བརྒྱབ་ན། །
ཀླུང་ཞིག་བརྒྱབ་པའི་ཚུར་ནང་ནས། །
ལུང་པ་སུམ་མདོ་ཁ་ཞིག་ན། །།
ཤིང་གཅིག་འདུག་པ་གང་གི་ཤིང་། །
ཤིང་དེ་ལ་ཙན་དན་ཤིང་ཡང་ཞུ། །
རྩ་བ་སྐལ་བཟང་སྟ་རེས་གཅད་ན་བསམ། །
རྩེ་མོ་ཨ་ཁུ་ཟོར་རས་བརྔས་ན་བསམ། །
ཐག་པ་བརྒྱ་ཐག་གཅིག་གིས་བསྡམ་ན་བསམ། །
ཁྱུང་དཀར་མཛོ་ལ་བཀལ་ན་བསམ། །
ལ་མོ་གམ་པ་ལ་ལ་འདྲེན་ན་བསམ། །
ལྷ་སའི་མཐིལ་དེ་རུ་སྤབས་ན་བསམ། །
ཁྲོམ་དཀྱིལ་དེ་རུ་སྤབས་ན་བསམ། །
བལ་པོའི་ཚོང་ཁང་འགྲིམ་ན་བསམ། །
གསེར་གྱི་གོང་ཐང་བརྒྱབ་ན་བསམ། །
ཇོ་བོ་ཁོང་ལ་གསེར་ཆབ་བསྒྲོན་ན་བསམ། །
སྔོན་མོ་གཡུ་ཡི་གོང་ཐང་བརྒྱབ་ན་བསམ། །
ཇོ་བོ་ཁོང་ལ་གཡུ་རྒྱན་བསྒྲོན་ན་བསམ། །
དཀར་པོ་དུང་གི་གོང་ཐང་བརྒྱབ་ན་བསམ། །
ཇོ་བོ་ཁོང་ལ་མཆོད་དུང་ཕུལ་ན་བསམ། །



--
--
ལྷ་སའི་དམངས་ཁྲོད་གླུ་གཞས།
གེ་སར་རྒྱལ་པོའི་ན་བཟའ་ཡིན་པས། །
སེང་ལྕམ་འབྲུག་མོ་ཕྱག་ལ་ཕེབས། །
དེ་རིང་ཕྱག་ལ་མ་ཕེབས་ན། །
སང་ཉིན་ཕྱག་ལ་ཕེབས་དགོས་མེད། །
ཀ་བརྒྱད་བྲག་ཕུག་ནང་གི། །
རྗེ་བཙུན་འཕགས་མ་སྒྲོལ་མ། །
དམན་ཆུང་བུ་མོའི་ཐུགས་སེམས། །
ཆོས་ལ་བཀུག་རོགས་གནང་དང་། །
ཕྱག་གཞོང་གཞོང་པ་གཡུ་གཞོང་། །
ནང་ལ་སྣམ་བུ་དཀར་པོ། །
ཕྱག་ལ་ཕེབས་དང་། །
གཞས་གཏོང་མཁག ནོར་འཛོམས།
བསྡུ་མཁན། རྡོ་རྗེ་ནོར་བུ།
བསྡུ་དུ ས 1991.7
རྒྱ་བཟའི་ཐགས་བཤད།
ང་ལ་ཨ་ཅེ་རྒྱ་བཟའི་ཐུགས་བཤད་ཡོད། །



དང་པོ། ངལ་རྩོལ་གྱི་གླུ་གཞས།
ཐགས་ར་གྲུ་བཞི་ཉི་མ་སྡེར་ལ་ཕེབས། །
བླ་མའི་གཟིམ་ཆུང་ཡིན་ན་དགའ་བ་ལ། །
ཐགས་འགོ་ཡར་ལ་དབུ་མཛད་ཚོ། །
བརྩེ་ལྡན་བླ་མ་ཡིན་ན་དགའ་བ་ལ། །
ཐགས་མདུད་པད་མ་རྣམ་གསུམ་བརྒྱབ་ནས་ཡོད། །
བླ་མའི་ལྗགས་མདུད་ཡིན་ན་དགའ་བ་ལག །
ཐགས་འགོ་ཡར་ནས་འཁོར་ལོ་འཁོར་བ་འདི། །
ཆོས་ཀྱི་འཁོར་ལོ་ཡིན་ན་དགའ་བ་ལ། །
འདྲེན་ཐིག་ཁྲ་ཆུང་ཡར་ལ་འཐེན་པ་འདི། །
སྡིག་ནས་ཡར་འདྲེན་ཡིན་ན་དགའ་བ་ལ། །
ཐགས་གཞུག་མར་ལ་ཡོད་པའི་སླེལ་གོག་འདི། །
ཅོག་བུ་རང་ཤུབས་ཡིན་ན་དགའ་བ་ལ། །
གཞས་གཏོང་མཁན། སྐལ་བཟང་ཆོས་འཕེལ།
བསྡུ་མཁན། རྡོ་ཕུན།
བསྡུ་དུས། 1990.6
70



ལྷ་སའི་དམངས་ཁྲོད་གླུ་གཞས།
རྡོ་བཟོའི་གཞས།
ས་པས་ས་ཞིག་ཁྱེར་ཤོག །
རྡོ་པས་རྡོ་ཞིག་ཁྱེར་ཤོག །
ས་རྡོ་འདྲེས་མ་བྱུང་ན། །
རྒྱལ་བའི་ཕོ་བྲང་བཞེངས་ཆོག །
རྡོ་དེ་ར་མགོ་ལུག་མགོ །
རྒྱལ་བའི་ཕོ་བྲང་བཞེངས་ཡས། །
འདག་པ་བསྟན་འཛིན་སྒྲོལ་མ། །
རྩིག་པའི་འཚོ་ཟིན་གནང་དང་། །
རྡོ་ཆེན་ལྕབ་ལའི་རྩིག་པ། །
ཡར་ཡར་ཡར་ལ་ལོངས་ཤོག །
ང་དང་ཨ་མའི་ཨོ་ལོ། །
ཕ་ཡུལ་ཕྱོགས་ལ་ལོག་འགྲོ། །
ཨར་པོ་རང་ད་དྲག་པ། །
ཐུག་པ་རྒྱགས་ཚད་འཐུང་ཆོག །
དེ་ལས་བར་སྐོར་ནང་གི། །
ལྡེམ་ལྡེམ་ཁྱུག་ཁྱུག་སྡུག་པ། །



དང་པོ། ངལ་རྩོལ་གྱི་གླུ་གཞས།
དབུ་ལགས་ཚེ་མོ་ལགས་ཀྱི། །
སྤྱན་ལམ་མ་འཁྱུག་ཟེར་ན། །
རྡོ་ཆེན་སྐེད་པ་ཉག་ཉག །
འཁྱེར་དང་མ་འཁྱེར་མི་འདུག །
ཀ་བ་རིན་ཆེན་གསེར་རེད། །
གདུང་མ་རིན་ཆེན་དངུལ་རེད། །
ཀ་གཞུ་བྱུ་རུའི་མཆོད་རྟེན། །
མ་འགྱུར་བརྟན་པར་བཞུགས་དང་། །
ཀ་བ་གསེར་ཡང་མ་རེད། །
གདུང་མ་དངུལ་ཡང་མ་རེད། །
རོང་གི་ཤིང་ཁང་ཁྲ་མོ། །
གང་ས་གང་ལ་བརྒྱབ་ཡོད། །
གཞས་གཏོང་མཁན། ཆུང་བདག་
བསྡུ་མཁན། ཉི་མ་ཡོན་ཏན་
བསྡུ་དུས། 1992.5



ལྷ་སའི་དམངས་ཁྲོད་གླུ་གཞས།
ཨར་གཞས།
གཅིག་ས་གཉིས་གསུམ་བྱས་ནི་འབོག་རྡོ་སྒྲིགས་ཤོག །
གཅིག་གཉིས་གསུམ་བྱས། བཞི་ལྔ་དྲུག་བྱས།
ཐིག་ལ་རྒྱ་ཐིག ཁྱུང་མག་ཉ་རིའི་གསལ།
ཨོ་ལོས་གླུ་རྐང་ཚིག་གསུམ་ཨེ་ཤེས་འདུག
ཤེས་པ་འདུག་ན་གཞས་ལ་རམ་སྐྱོར་གནང་།
མ་ཤེས་འདུག་ན་གཞས་རར་གཟིགས་མོ་གཟིགས།
ཤེས་ལ་མ་ཤེས་གཞས་རར་ལན་ཐོགས་མེད།
ས་པས་ས་ཞིག་ཁྱེར་ཤོག །
རྡོ་པས་རྡོ་ཞིག་ཁྱེར་ཤོག །
ས་རྡོ་འབྲེལ་མ་བྱུང་ན། །
རྒྱལ་པོའི་ཕོ་བྲང་བཞེངས་ཆོག །
ཨར་ཀ་ས་ཡང་མ་རེད། །
ཨར་ཀ་རྡོ་ཡང་མ་རེད། །
ཨར་ཀ་ས་མིན་རྡོ་མིན། །
གཟིམ་ཆུང་འོད་ཀྱིས་བརྒྱངས་སོང་། །



དང་པོ། ངལ་རྩོལ་གྱི་གླུ་གཞས།
གཅིག་གཉིས་གསུམ་བྱས་ནས་འབོག་ཐོ་སྒྲིགས་ཤོག །
རྡོ་རྗེ་བྲག་གི་ཆུ་མོ་འདི་ལ། །
ཀོ་བ་འདྲ་ཞིག་ཐོངས་དང་བྱས་པས། །
ཀོ་བ་གཏོང་བའི་ཀོ་གླ་རང་ད། །
འབུལ་རྒྱུ་རང་ད་མི་འདུག་སྟེ། །
བུ་མོའི་དབུ་ཕྲུག་རྡོ་རོག་འདི་ཚོ། །
མཉན་དཔོན་ལགས་སུ་འབུལ་རྒྱུ་ཡིན། །
གཅིག་གཉིས་གསུམ་བྱས་ནས་འབོག་ཐོ་སྒྲིགས་ཤོག །
བཞི་ལྔ་དྲུག་བྱས་པས། །
ཡར་འབྲོག་ཨ་ཅེ་བུ་མོས། །
སྐར་མའི་བུ་ཞིག་གནང་དང་ཞུས་པས། །
ཡར་འབྲོག་ཨ་ཅེ་བུ་མོས་ཡར་འབྲོག་གཞུང་ནས་ཡོང་ཡོད། །
ཡར་འབྲོག་དཔལ་དིའི་ལུག་གི་བལ་དེ། །
གང་འདྲ་བྱས་ནས་བྲེག་ཡོང་ངམ། །
ཨེ་འདྲ་བྱས་ནས་བྲེག་ཡོང་། །
གཅིག་གཉིས་གསུམ་བྱས་ནས། །
རྐང་པའི་ཞབས་བྲོ་གཅིག་སེ་ཧ་ལ། །
རྐང་པའི་ཞབས་བྲོ་གཉིས་སེ་ཧ་ལ། །
རྐང་པའི་ཞབས་བྲོ་གསུམ་གསུམ། །



ལྷ་སའི་དམངས་ཁྲོད་གླུ་གཞས།
གསུམ་གསུམ་བྱས་པའི་དཔལ་མའི། །
དཔལ་འཁྱེར་གཅིག་སེ་ཧ་ལ་གཉིས་སེ་ཧ་ལག །
དཔལ་མའི་དཔལ་འཁྱེར་གསུམ་གསུམ། །
གསུམ་གསུམ་བྱས་པའི་སྐེད་པའི། །
སྐེད་གཟེར་གཅིག་སེ་ཧ་ལ་གཉིས་སེ་ཧ་ལ། །
སྐེད་པའི་སྐེད་གཟེར་གསུམ་གསུམ། །
གསུམ་གསུམ་བྱས་པའི་དཔུང་པའི། །
དཔུང་གཟེར་གཅིག་སེ་ཧ་ལ་གཉིས་སེ་ཧ་ལ། །
དཔུང་པའི་དཔུང་གཟེར་འཁྱུག་སེ་འཁྱུག་སེ། །
དཔུང་པའི་དཔུང་གཟེར་གསུམ་གསུམ། །
གཞོན་པ་ཚོ་མཁས་པ་ཞིག་བཏང་ཡོད། །
སྙན་པ་ཞིག་བཏང་ཡོད། །
དེ་ལ་གཞོན་པ་ཁྱེད་རང་གླུ་གཞས་ཤིག །
ལེན་དང་གླུ་གཞས་ཤིག་ལེན་དང་། ། །
གླུ་གཞས་ཤིག་ལེན་དང་གཅིག་གཉིས་གསུམ། །
ཨར་པོ་རྒྱག་དགོས་བསམས་བྱུང་། །
ཤིང་ཆ་མེད་པ་ལུས་སོང་། །
ལྕམ་དང་དྲལ་མ་བྱུང་ན། །



དང་པོ། ངལ་རྩོལ་གྱི་གླུ་གཞས།
བརྗིད་པའི་ལྷ་ཁང་བཞེངས་ཆོག །
ཨར་པོ་ས་རྒྱག་རྡོ་རྒྱག །
བརྒྱབ་ནི་ཚར་ཡས་མི་འདུག །
བུ་མོའི་སྒལ་པའི་རྨ་རྗེས། །
དྲག་པའི་སྐལ་བ་མི་འདུག །
ལས་ལ་ཨར་པོ་བསྐོས་སོང་། །
མི་ཚེ་ཨར་ལས་བརྒྱུགས་ཡོད། །
ཀླུ་ཡི་ཕོ་བྲང་བཞེངས་པའི། །
ཨར་ལས་ང་ལ་ཡོད་དོ། །
ཡར་རྒྱབ་གཙང་པོ་རྒྱབ་ནས་ཡོང་བ་ཡིན། །
ཆུ་དེ་ཆུ་བན་གང་ལ་ཞེད་དགོས་མེད། །།
བྱེ་རགས་ལ་མོ་བརྒྱབ་ནས་ཡོང་བ་ཡིན། །
བྱེ་མ་མཛུབ་ཤུབས་གང་ལ་ཞེད་དགོས་མེད། །
ཨར་ཀ་མང་པོ་བཅགས་ནས་ཡོང་བ་ཡིན། །
གཞས་དཔོན་མཐེབ་ཏོག་ཙམ་ལ་ཞེད་དགོས་མེད། །
སེར་པོ་སེར་ལ་ཏག་ཏག་གཏོང་ཡས་ཡིན། །
85



ལྷ་སའི་དམངས་ཁྲོད་གླུ་གཞས།
རག་སྐྱོགས་སེར་པོ་མ་བརྡུངས་རང་བརྡུངས་རེད། །
སྔོན་མོའི་གཡུ་ལ་ཏག་ཏག་ཡོང་ཡས་ཡིན། །
དོ་ལ་སྔོན་མོ་མ་བཏང་རང་བཏང་རེད། །
དཀར་པོ་དངུལ་ལ་ཏག་ཏག་གཏོང་ཡས་ཡིན། །
དཀར་པོ་ཧ་ཡང་མ་བསྐོལ་རང་བསྐོལ་རེད། །
ཨར་ཀ་གཅོག་སར་ཏག་ཏག་གཏོང་ཡས་རེད། །
གཞས་དཔོན་ཐེབས་ཆག་མ་རྒྱུགས་རང་རྒྱུགས་རེད། །
ཨ་ཙིམ་གཞི་སྐུ་རྩེད་ཞུས་པ་ཡིན། །
སྐུ་རྩེད་བང་ཁ་ཐལ་སོང་ཆོས་གྲོགས་ཚོ། །
ཆོས་གྲོགས་དགུང་བསངས་ཕྱོགས་ལ་མ་ཐད་ཅིག །
དེ་རིང་ཨར་ཀ་གཅོག་སར་བཞུགས་རོགས་གནང་། །
ཨར་གཞས་ཕོ་བྲང་པོ་ཏ་ལར་བསྟོད་པ།
ང་ལ་ཕོ་བྲང་དམར་པོའི་བཤད་པ་ཡོད། །
ཕོ་བྲང་དམར་པོ་བྱུ་རུའི་སྡོང་པོ་འདྲ། །
བདེ་ཡངས་ཤར་དེ་སྐར་མ་སྨིན་དྲུག་འདྲ། །
ཕོ་བྲང་དམར་པོ་སྨིན་དྲུག་བཞེས་མཁན་འདྲ། །
གཞོན་པ་ང་ཚོ་སྨིན་དྲུག་འབུལ་མཁན་འདྲ། ། །
86



དང་པོ། ངལ་རྩོལ་གྱི་གླུ་གཞས།
རྟ་ལམ་སྒོར་མོ་བཀྲ་ཤིས་ཁྲ་རིང་འདྲ། །
ཕུན་ཚོགས་འདུ་ལམ་ཞལ་ཐང་བཀྲམ་པ་འདྲ། །
ཕོ་བྲང་དམར་པོ་ཞལ་ཐང་བཞེས་མཁན་འདྲ། །
གཞོན་པ་ང་ཚོ་ཞལ་ཐང་འབུལ་མཁན་འདྲ། །
རྡོ་རིང་ནང་མ་ཡར་ལ་བཞེངས་པ་འདྲ། །
ཕོ་བྲང་དམར་པོ་ཡར་ལ་བཞེས་མཁན་འདྲ། །
གཞོན་པ་ང་ཚོ་ཡར་ལ་འབུལ་མཁན་འདྲ། །
ལྕང་གསེབ་ཤར་དེ་གཡུ་ཡི་གཞོང་པ་འདྲ། །
ཕོ་བྲང་དམར་པོ་གཡུ་གཞོང་བཞེས་མཁན་འདྲ། །
གཞོན་པ་ང་ཚོ་གཡུ་གཞོང་འབུལ་མཁན་འདྲ། །
གཡུ་ཐོག་ཟམ་པ་གཡུ་ཡི་མཎྜལ་འདྲ། །
ཕོ་བྲང་དམར་པོ་མཎྜལ་བཞེས་མཁན་འདྲ། །
གཞོན་པ་ང་ཚོ་ཡར་ལ་འབུལ་མཁན་འདྲ། །
རྡོ་རིང་ཕྱི་མ་གནམ་གྱི་ཀ་བ་འདྲ། །
ཕོ་བྲང་དམར་པོ་ཀ་བ་བཞེས་མཁན་འདྲ། །
གཞོན་པ་ང་ཚོ་ཡར་ལ་འབུལ་མཁན་འདྲ། །
བྲག་སྒོ་ཀགྱི་ཞལ་ཟས་བཞེངས་པ་འདྲ། །
ཕོ་བྲང་དམར་པོ་ཞལ་ཟས་བཞེས་མཁན་འདྲ། །
གཞོན་པ་ང་ཚོ་ཡར་ལ་འབུལ་མཁན་འདྲ། །
87



ལྷ་སའི་དམངས་ཁྲོད་གླུ་གཞས།
དམར་པོ་རི་དེ་གླང་ཆེན་ཉལ་བ་འདྲ། །
ཕོ་བྲང་དམར་པོ་གླང་ཆེན་བཞེས་མཁན་འདྲ། །
གཞོན་པ་ང་ཚོ་གླང་ཆེན་འབུལ་མཁན་འདྲ། །
བྱེ་རགས་དེ་ནི་ཕྱེ་མར་སྤུངས་པ་འདྲ། །
ཕོ་བྲང་དམར་པོ་ཕྱེ་མར་བཞེས་མཁན་འདྲ། །
གཞོན་པ་ང་ཚོ་ཡར་ལ་འབུལ་མཁན་འདྲ། །
ལྕགས་པོ་རི་ནི་གསེར་གྱི་སྣག་བུམ་འདྲ། །
ཕོ་བྲང་དམར་པོ་སྣག་བུམ་བཞེས་མཁན་འདྲ། །
གཞོན་པ་ང་ཚོ་སྣག་བུམ་འབུལ་མཁན་འདྲ། །
རྐྱང་ཐང་ན་ཁ་ཤོག་བུ་རྒྱུ་ཤོག་འདྲ། །
ཕོ་བྲང་དམར་པོ་རྒྱ་ཤོག་བཞེས་མཁན་འདྲ། །
གཞོན་པ་ང་ཚོ་རྒྱ་ཤོག་འབུལ་མཁན་འདྲ། །
འདམ་ར་ཆེན་མོ་སྨྱུ་གུ་རྒྱ་སྨྱུག་འདྲ། །
ཕོ་བྲང་དམར་པོ་རྒྱ་སྨྱུག་བཞེས་མཁན་འདྲ། །
གཞོན་པ་ང་ཚོ་རྒྱ་སྨྱུག་འབུལ་མཁན་འདྲ། །
ནོར་བུ་གླིང་ཁ་མེ་ཏོག་ལྡུམ་ར་འདྲ། །
ཕོ་བྲང་དམར་པོ་མེ་ཏོག་བཞེས་མཁན་འདྲ། །
གཞོན་པ་ང་ཚོ་མེ་ཏོག་འབུལ་མཁན་འདྲ། །
88



དང་པོ། ངལ་རྩོལ་གྱི་གླུ་གཞས།
ལྷ་སའི་སྐྱིད་ཆུ་སྔོན་མོ། །
སྣག་ཚ་ཡིན་ན་བསམ་བྱུང་། །
རི་འདི་བུམ་པ་རི་འདི། །
སྣག་བུམ་ཡིན་ན་བསམ་བྱུང༌། །
རྐྱང་ཐང་ན་ཁའི་སྤང་གཤོངས། །
ཤོག་བུ་ཡིན་ན་བསམ་བྱུང་། །
སྡེ་བཞི་འདམ་ར་ཆེན་མོ། །
སྨྱུ་གུ་ཡིན་ན་བསམ་བྱུང་། །
ང་ལ་གནས་རི་དྲུག་གི་བཤད་པ་ཡོད། །
གནས་རི་དང་པོ་རྩེད་ཐང་གོང་པོ་རི། །
སྤྲེལ་རྒན་བྱང་ཆུབ་སེམས་དཔའི་བཞུགས་གནས་རེད། །
སྤྲེའུ་ཕྲུག་རྣམས་ཀྱི་རྩེད་ར་གོང་མ་རེད། །
གནས་རི་གཉིས་པ་བསམ་ཡས་ཧས་པོ་རི། །
བླ་མ་ཨོ་རྒྱན་པད་མའི་བཞུགས་གནས་རེད། །
ལྷ་སྲིན་སྡེ་བརྒྱད་དམ་ལ་འདོགས་གནས་རེད། །
གནས་རི་གསུམ་པ་གཉི་ཤང་མགུར་རྟ་རི། །
དབང་ཕྱུག་མི་ལ་རས་པའི་སྒྲུབ་གནས་རེད། །
ཁྱི་ར་རས་པས་རྗེས་སུ་འཛིན་གནས་རེད། །
89



ལྷ་སའི་དམངས་ཁྲོད་གླུ་གཞས་
གནས་རི་བཞི་པ་ལྕགས་ཟམ་ཆུ་བོ་རི། །
གྲུབ་དབང་ཐང་སྟོང་རྒྱལ་པོའི་བཞུགས་གནས་རེད། །
ཟམ་ཆེན་ཟམ་ཆུང་བཀའ་བཀོད་གནང་ས་རེད། །
གནས་རི་ལྔ་པ་དབུས་ཀྱི་དགེ་འཕེལ་རི། །
མཁས་གྲུབ་འདུས་པ་རྒྱ་མཚོའི་གདན་ས་ཆེ། །
དཔལ་ལྡན་འབྲས་དཀར་སྤུངས་པའི་རྒྱབ་རི་རེད། །
གནས་རི་དྲུག་པ་ལྷ་སའི་ལྕགས་པོ་རི། །
ལྷ་རྗེ་སྨན་པ་བརྒྱ་ཡི་བཞུགས་གནས་རེད། །
ནད་འཇོམས་བདུད་རྩིའི་སྦྱོར་བ་གནང་ས་རེད། །
ང་ཡི་གནས་རི་དྲུག་གི་བཤད་པ་རྫོགས། །
གཞོན་པས་བཤད་པ་མ་ཞུས་བཤད་པ་ཞུས། །
གཞོན་པས་དགོས་འདོད་ཀུན་འབྱུང་བཤད་པ་ཞུས། །
དྲང་སྲོང་ཆེན་པོས་ཕྱག་ཏུ་ནོར་བུ་བཞེས། །
སྤྱན་གྱི་ལེགས་པར་གཟིགས་ནས་འདི་ལྟར་གསུངས། །
ནོར་བུ་འདི་ལ་ཟུར་གཅིག་ཚང་ནས་འདུག །
ཟུར་གཅིག་ལྷ་ཡི་ནོར་བུ་ཚང་ནས་འདུག །
ནོར་བུ་འདི་ལ་ཟུར་གཉིས་ཚང་ནས་འདུག །
ཟུར་གཉིས་ཀླུ་ཡི་ནོར་བུ་ཚང་ནས་འདུག །
o0



དང་ངོ༌། ངལ་རྩོལ་གྱི་གླུ་གཞས།
ནོར་བུ་འདི་ལ་ཟུར་གསུམ་ཚང་ནས་འདུག །
ཟུར་གསུམ་རིགས་གསུམ་མགོན་པོ་ཚང་ནས་འདུག །
ནོར་བུ་འདི་ལ་ཟུར་བཞི་ཚང་ནས་འདུག །
ཟུར་བཞི་རྒྱལ་ཆེན་རིགས་བཞི་ཚང་ནས་འདུག །
ནོར་བུ་འདི་ལ་ཟུར་ལྔ་ཚང་ནས་འདུག །
ཟུར་ལྔ་རྒྱལ་བ་རིགས་ལྔ་ཚང་ནས་འདུག །
ནོར་བུ་འདི་ལ་ཟུར་དྲུག་ཚང་ནས་འདུག །
ཟུར་དྲུག་འགྲོ་བ་རིགས་དྲུག་ཚང་ནས་འདུག །
ནོར་བུ་འདི་ལ་ཟུར་བདུན་ཚང་ནས་འདུག །
ཟུར་བདུན་རྒྱལ་སྲིད་སྣ་བདུན་ཚང་ནས་འདུག །
ནོར་བུ་འདི་ལ་ཟུར་བརྒྱད་ཚང་ནས་འདུག །
ཟུར་བརྒྱད་བཀྲ་ཤིས་རྟགས་བརྒྱད་ཚང་ནས་འདུག །
ནོར་བུ་འདི་ལ་ཟུར་དགུ་ཚང་ནས་འདུག །
ཟུར་དགུ་དགོས་འདོད་ཀུན་འབྱུང་ཚང་ནས་འདུག །
ང་ཡི་དགོས་འདོད་ཀུན་འབྱུང་བཤད་པ་རྫོགས། །
རྣལ
གཞས་གཏོང་མཁན། སྐལ་བཟང་བསྟན་འཕེལ། དགྲ་འདུལ། །
བསྡུ་སྒྲིག་མཁན། རྡོ་ཕུན། ཉི་མ་ཡོན་ཏན།
བསྡུ་དུས 1990.6
91



ལྷ་སའི་དམངས་ཁྲོད་གླུ་གཞས།
འབྲོག་པའི་ཨར་གཞས་རྒྱ་མཚོའི་ཆུ་ཡི་ཟིལ་པ།
སྲིད་པ་དང་པོ་མ་ཆགས། །
སྲིད་པ་དང་པོ་ཆགས་ཡོད། །
སྲིད་པ་དང་པོ་ཆགས་ལུགས། །
འོག་བཞི་རླུང་གི་དཀྱིལ་འཁོར། །
རླུང་གི་དཀྱིལ་འཁོར་སྟེང་ལ། །
རྒྱ་མཚོ་ཆུ་ཡི་ཟིལ་པ། །
གྱང་གཞས།
ཕ་ཡུལ་གཡའ་བྲག་སྒང་ལ། །
གངས་ཀྱིས་སྐྱེད་པ་ཟིན་བཞག །
གངས་ཀྱིས་སྐྱེད་པ་ཟིན་ཡང་། །
གངས་ལ་དབྱར་དགུན་ཡོད་འདྲ། །
ཁང་པ་ཁང་པ་ཡག་ག །
དེ་ལས་ལྷ་རྟེན་ཡག་པ། །



དང་པོ། ངལ་རྩོལ་གྱི་གླུ་གཞས།
ལྷ་རྟེན་ཡག་པའི་སྒང་ལ། །
དར་ལྕོག་དཀར་དམར་ཁྲ་གསུམ། །
ས་པས་ས་ཞིག་ཁྱེར་ཤོག །
རྡོ་པས་རྡོ་ཞིག་ཁྱེར་ཤོག །
ས་རྡོ་འདྲེས་མ་བྱུང་ན། །
རྒྱལ་པོའི་ཕོ་བྲང་བཞེངས་ཆོག །
གཡག་སྡེ་ཁང་གསར་གཞུང་ལ། །
པད་མ་སེར་པོའི་མེ་ཏོག །
དབྱར་ཁ་འོག་ཁའི་རྒྱན་ཆ། །
དགུན་ཁ་རྟ་པོའི་ཆག་ཕྱུར། །
གཞས་གཏོང་མཁན། དབྱངས་ཅན།
བསྡུ་མཁན། ལྷག་པ།
བསྡུ་དུས། 1991. 4



ལྷ་སའི་དམངས་ཁྲོད་གླུ་གཞས།
ཕྲུ་གུ་གཉིད་ཉལ་འཇུག་པའི་གཞས།
ཨོ་ལོ་ལོ་ལོ་ལོ་ལོ། །
ཕྲུ་གུ་མ་ངུ་སྟག་གི་བུ། །
བྱ་རྒྱལ་རྒོད་པོ་ཁྱུང་གི་བུ། །
ཨོ་ལོ་ལོ་ལོ་ལོ་ལོ། །
ཕྲུ་གུ་མ་ངུ་རྟ་ཡི་བུ། །
རྟའི་སྐེ་ལ་དར་ཞིག་བཏགས། །
དར་སྣེ་དེ་ལ་གཡུ་ཞིག་རྒྱུན། །
གཡུ་ལོ་སྔོན་པོ་དར་གྱི་རྒྱན། །
ཕྲུ་གུ་མ་ངུ་རྟ་ཞིག་སྟེར། །
རྟ་ཁལ་དེ་ལ་རྟེའུ་ཆུང་སྟེར། །
རྟེའུ་ཆུང་སྐེ་ལ་དར་ཆུང་འདོགས། །
དར་ཆུང་སྒང་ལ་དྲིའུ་ཞིག་འདོགས། །
ཕྲུ་གུ་མ་ངུ་ཨོ་ལོ་ལོ། །
གཞས་གཏོང་མཁན། བདེ་གོག་
བསྡུ་སྒྲིག་པ། ཟླ་བ་བཀྲ་ཤིས།
བསྡུ་དུས 1991.10
94



དང་པོ། ངལ་རྩོལ་གྱི་གླུ་གཞས།
དེ་མིན་གཞན་གྱི་ལས་གཞས།
པད་ཁ་ཡག་ན་ཡག་ཤོག །
པད་ལོ་ཉེས་ན་ཉེས་ཤོག །
བྲག་ལ་སྐད་ཤར་རྒྱག་པར། །
པད་ལོའི་དགོས་པ་མི་འདུག །
རྣང་རྩིག་དམན་ཆུང་བུ་མོ། །
རྣང་མ་ཀྱོག་ཀྱོག་མ་རྩིག །
རྣང་མ་ཀྱོག་ཀྱོག་བརྩིགས་ན། །
ཡུར་མ་རྒྱག་དུས་དཀའ་ཡོང་། །
སྦྱག་མ་གར་འགྲོའི་ས་ལ། །
སྦྱག་ཐག་གློད་རོགས་གནང་དང་། །
སྦྱག་འཁྱེར་པུས་མོ་གཡས་པར། །
ལྷན་རྒྱས་གཟིགས་མོ་གཟིགས་དང༌། །
སྦྱག་མ་འཛུགས་བཟོ་དོད་པ། །
སྦྱག་ཐག་འཐེན་བཟོ་དོད་པ། །
95



ལྷ་སའི་དམངས་ཁྲོད་གླུ་གཞས།
དེ་འདྲའི་གཞོན་པ་སྦྱག་འཁྱེར། །
ཡོད་འགྲོ་བསམ་པ་མ་བྱུང་། །
རྒྱག་དབྱུག་མ་བཞི་བུ་བཞི། །
ཨ་ལྕེ་སྣང་སའི་རྒྱག་དབྱུག །
སྣང་ས་ཆོས་ལ་ཐད་ཀྱང་། །
རྒྱུག་དབྱུག་ཞོག་རོགས་གནང་དང་། །
ཁབ་དེ་ཁབ་མདའ་མ་འཕྲོད། །
སྐུད་པ་རྒྱུ་རྩི་ལུག་སོང་། །
ལྕང་མོས་མཛུབ་མོའི་རྩེ་ནས། །
བྱ་ར་ལྟ་གིན་བསྡད་བཞག །
སྦྱག་མ་གར་འགྲོའི་ས་ལ། །
སྦྱག་ཐག་གློད་རོགས་གནང་དང་། །
སྦྱག་ཐག་དམན་ཆུང་བུ་མོར། །
བློས་སུ་འཁེལ་བ་གནང་དང་། །



དང་པོ། ངལ་རྩོལ་གྱི་གླུ་གཞས།
ཞིང་ལ་ཆུ་ཞིག་བཏང་ཡོད། །
ཞིང་ལ་ལུད་ཅིག་བརྒྱབ་ཡོད། །
ཆུ་ལུད་འཛོམས་པའི་ཞིང་ཁས། །
ལོ་ལེགས་ཡོང་བ་གནང་དང་། །
ཤིང་དེ་སྟག་པ་ཡིན་མིན། །
སྟ་རེ་གཞུས་ནས་ལྟོས་དང་། །
ཞིང་ཁར་ལས་ལ་བརྩོན་མིན། །
རྨོན་པ་རྒྱག་བཟོར་ལྟོས་དང་། །
ཡ་ལ་རྟ་ཕོར་བཞོན་ཡོད། །
རྟ་ཕོ་སྦོ་ནག་རྟིང་དཀར། །
མར་ཞོང་རྡོ་རོག་སྦོལ་ཡོད། །
དངུལ་དཀར་མེ་ལོང་སྦོལ་ཡོད། །
པད་ཁ་སྣུམ་ལ་གཏོང་བར། །
དཀའ་ལས་འདི་འདྲ་ཡོད་ན། །
སྣུམ་གྱི་ཕྱེ་མར་ཟ་མཁན། །
ལས་དང་ལ་ཡོགས་རྒྱོབ་ཤོག །



ལྷ་སའི་དམངས་ཁྲོད་གླུ་གཞས་
སྲན་མ་གླིང་ལ་གཏོང་བར། །
དཀའ་སྡུག་འདི་འདྲ་ཡོད་ན། །
སྲན་མའི་ལབ་ཧྲུང་ཟ་མཁན། །
ལས་དང་ལ་ཡོགས་རྒྱབ་ཤོག །
ལས་ལ་གཡོ་ཟོལ་མེད་པ། །
ཁ་ཚང་ནང་གི་ལས་རེད། །
མི་ཚོས་རེ་རེ་གཞུ་དུས། །
ང་རས་རེ་རེ་གཞུ་དགོས། །
ཡུལ་སྟོད་རྩྭ་སྣ་འཛོམས་པ། །
ཡུལ་སྨད་ཆུ་སྣ་འཛོམས་པ། །
ཙ་རིའི་ཡུལ་སྟོད་ཡུལ་སྨད། །
ཤྭ་བ་སྐྱིད་ཉལ་རྒྱག་ས། །
ཆུ་གཞུང་འབྲས་ཤིག་བཏབ་པས། །
འབྲས་ལོ་སེར་བས་བརྡུངས་སོང་། །
སྤྲིན་པ་སངས་རྒྱས་ཡིན་ཟེར། །
ནམ་མཁའི་དཀྱིལ་ནས་ཡལ་སོང་། །



དང་པོ༌། ངལ་རྩོལ་གྱི་གླུ་གཞས་
ཕ་ཡུལ་ཨ་མའི་ཕྱོགས་ལ། །
བྱམས་པའི་རོགས་ཞིག་གནང་དང༌། །
བུ་མོ་མི་ཡི་ཡུལ་ལ། །
རང་མགོ་ཐོན་བཞག་གསུང་རོགས། །
ཕར་རི་དེ་ནི་གཡང་རེད། །
ཚུར་རི་དེ་ནི་བྲག་རེད། །
བུ་མོ་འདི་རུ་མི་སྡོད། །
ཆུ་གཞུང་བརྒྱུད་དེ་ལོག་འགྲོ། །
ཆུ་ལ་ཀོ་གྲུ་ཡོད་ནས། །
རབ་ལ་བརྒལ་དགོས་བྱུང་ན། །
མཉན་དཔོན་ཁྱེད་ལ་ཞུ་བ། །
བརྒྱབ་དང་མ་བརྒྱབ་མི་འདུག །
ཞིང་ལ་སྲན་མ་བཏབ་ནས། །
རྩམ་པ་ཉོ་དགོས་བྱུང་ན། །
གྲོ་དང་སྲན་མའི་མ་སོན། །
བཏབ་དང་མ་བཏབ་མི་འདུག །
g9



ལྷ་སའི་དམངས་ཁྲོད་གླུ་གཞས།
གོས་ལ་ལྷན་པ་བརྒྱབ་ནས། །
དྲོ་རུ་འགྲོ་ཡས་མེད་ན། །
ཁབ་དང་སྐུད་པའི་ས་རུ། །
ངོ་རུ་ཚ་པོ་བྱས་སོང་། །
ཇོ་བོ་དེ་བུམ་པའི་ཐང་ལ། །
འགྲོས་ཆེན་རྟ་ཕོས་བསུས་བཞག །
སྲང་ལམ་སྦུག་སུབ་དོག་ཀྱང་། །
གླིང་བུ་བཏང་ནས་ལོག་འགྲོ། །
ཡུལ་དེ་གླིང་དཀར་སྟོད་ལ། །
སྟག་ཤར་གེ་སར་རྒྱལ་པོ། །
གེ་སར་རྒྱལ་པོའི་ཞལ་ནས། །
སྟག་ཤར་ཡར་ཤོག་གསུང་གིས། །
སྟག་ཤར་ཡར་ཡར་ཡོང་བར། །
དགྲ་བོ་བརྟུལ་ཤོག་གསུང་གིས། །
དགྲ་བོ་བརྟུལ་ལ་འགྲོ་བར། །
མདའ་གྲི་མདུང་གསུམ་དགོས་ཀྱིས། །
100



དང་པོ། ངལ་རྩོལ་གྱི་གླུ་གཞས།
ཡུལ་དེ་གླིང་དཀར་སྨད་ལ། །
དམན་ལ་སེང་ལྕམ་འབྲུག་མོ། །
སེང་ལྕམ་འབྲུག་མོའི་ཞལ་ནས། །
དམན་ཆུང་ཡར་ཤོག་གསུང་གིས། །
དམན་ཆུང་ཡར་ཡར་ཡོང་བར། །
གཉེན་མགོ་སྐྱོང་ཤོག་གསུང་གིས། །
གཉེན་མགོ་སྐྱོང་ལ་འགྲོ་བར། །
ཆང་དང་ཇ་ཁྲ་དགོས་ཀྱིས། །
རྒྱལ་རྩེ་གནས་རྙིང་གཞུང་ལ། །
ལྟད་མོ་བལྟ་བར་ཕྱིན་པས། །
བདག་ལ་དབང་ཆེན་དཔོན་པོས། །
བཀྲ་ཤིས་མདའ་དར་བཙུགས་བྱུང༌། །
ཚུར་ལ་བཙུགས་པའི་མདའ་དར། །
ཕར་ལ་བཞེས་རོགས་གནང་དང། །
བདག་ལ་ཡབ་ཡུམ་གཉིས་ཀྱི། །
བཀའ་བཀྱོན་གནང་གི་འདུག་གོ །།
ཏ་ལ་ལ་མོའི་རྩེ་ནས། །
101



ལྷ་སའི་དམངས་ཁྲོད་གླུ་གཞས།
སྐད་ལ་ལན་གསུམ་བཏང་ཡོད། །
ཐ་མ་སྐད་ལན་མ་བྱུང་། །
སེམས་པ་གཏིང་ནས་སྐྱོ་བྱུང་། །
རི་ཀླུང་གནམ་ལས་ཆེ་བ། །
རྒྱུ་ནོར་རི་ཀླུང་ཁེངས་འདུག །
དཔོན་པོ་སྐུ་དབང་བཙན་པས། །
ལྕེ་བར་ཐེལ་རྩེ་བརྒྱབ་འདུག །
སྤ་མ་བ་ལུ་གཉིས་པོ། །
འཁྲུངས་ས་གཅིག་ནས་ཡིན་ཀྱང་། །
བ་ལུ་ཁ་མདོག་ཆེནས། །
རང་རང་སོ་སོར་གྱེས་སོང་། །
བལྟས་ཀྱང་མིག་གིས་མ་མཐོང་། །
རི་བོ་སྨུག་པས་བསྒྲིབས་སོང་། །
འབོད་ཀྱང་སྐད་ནི་མི་ཚོར། །
སྐད་སྒྲ་རླུང་བུས་འཁྱེར་སོང་། །
1 02



དང་པོ། ངལ་རྩོལ་གྱི་གླུ་གཞས་
སྔོན་ཆད་ཕ་མ་བཟང་པོའི། །
གཅེས་ཕྲུག་རབ་དང་རིམ་པ། །
ད་ཆ་རི་གནམ་མཚམས་ཀྱི། །
ཨ་བྲའི་ལུས་ལས་སྐྱོ་བ། །
རྒྱ་གར་ཤར་རིའི་རྩེ་ལ། །
ཁྱི་ར་ལོ་གསུམ་བརྒྱབ་ཀྱང་། །
ཝ་མོ་གྲ་ལོ་ཡག་པ། །
བུ་ཆུང་བདག་ལ་མ་བྱུང་། །
གནམ་ལ་འབྲུག་སྒྲ་སྒྲོགས་ཀྱང་། །
ས་ལ་སྦྲང་ཆར་མི་འབབ། །
ལུང་པ་མཁའ་ཀླུང་མཐོ་ཡང་། །
ཕྱུགས་ལ་འགྱུར་བ་མི་འགྲོ། །
སྲང་གང་སྤྲད་པའི་དར་ལྕོག །
པད་ལའི་ཕྱོགས་ལ་བཙུགས་ཡོད། །
རླུང་རྟ་སྐྱེ་མིན་གང་ཤེས། །
གཏམ་གསུམ་སྐད་ཀྱིས་ཆོད་སོང་། །
103



ལྷ་སའི་དམངས་ཁྲོད་གླུ་གཞས།
སྐྱིད་པོ་སྐྱིད་ལོས་ཡོད་མེད། །
སྤེན་སྐྱིད་ཁོག་པ་བསྔོགས་དང་། །
ཟངས་རི་རི་ཐག་ཉེ་ནས། །
སྤེན་སྐྱིད་རི་ལ་ཤོར་སོང་། །
ཕར་རིའི་སྤང་གི་ལྡེབས་ནས། །
གོང་མོས་ཀོ་ཀོ་ཟེར་གྱིས། །
གོ་བ་ཅན་གྱིས་བལྟས་ན། །
རྒན་རྒོན་རི་ལ་ཆས་འགྲོ། །
ཁྱེད་ཅག་གང་ནས་ཡིན་པ། །
གནས་ཚུལ་ང་ལ་ཤོད་དང་། །
ལ་མོའི་རྒྱབ་ཀྱི་སྤུན་མཆེད། །
སྐྱིད་སྡུག་གང་འདྲ་འདུག་གམ། །
ཉི་མ་ཤར་བའི་དང་པོ། །
བྲག་སྟོད་ཡར་ལ་ཤར་སོང་། །
ང་ཡང་བྲག་སྟོད་ཡ་གིའི། །
རྒོད་པོ་ཡིན་ན་དགའ་བ། །
104



དང་པོ། ངལ་རྩོལ་གྱི་གླུ་གཞས།
ཉི་མ་རིང་པོ་ཐུང་པོ། །
ཚེ་རིང་ལ་མོ་བརྒྱབ་སོང་། །
ང་ནི་ཚེ་རིང་ལ་མོའི། །
ལ་རྫས་ཡིན་ན་དགའ་བ། །
བྲག་རི་གཡང་གཟར་ཅན་གྱི། །
རྒོད་པོའི་ལུས་ལ་མ་ལེན། །
ཆུ་མོ་རྦ་ཀློང་འཁྲུག་པའི། །
ཉ་མོའི་ལུས་ལ་མ་ལེན། །
ཤར་རི་བྲག་གི་ལྡེབས་ལ། །
ཆོ་ལོའི་སྦྲང་ཕྲུག་སྣ་ལྔ། །
ཆོལོ་བློ་ལ་ཡོད་ཀྱང་། །
བྲག་ལ་ལམ་བུ་མི་འདུག །
ཆུ་མོས་བཀྱག་པ་མ་གཏོགས། །
ཟམ་པས་གཡང་ལ་གཡུགས་བྱུང་། །
ཉ་མོས་ཟིན་པ་མ་གཏོགས། །
མཚོ་མཐའ་སྐོར་ལ་ཁྲིད་བྱུང་། །
105



ལྷ་སའི་དམངས་ཁྲོད་གླུ་གཞས་
ཨ་མ་ཇོ་མོ་ཁ་བྲག །
གནས་སྒོ་འབྱེད་རོགས་གནང་དང་། །
བུ་མོ་ལས་མ་དག་གི། །
མཐོལ་བཤགས་འབུལ་དགོས་ཡོད་དོ། །
ཕ་ཡུལ་ཡོད་ད་ཡོད་དེ། །
རི་རྒྱལ་ལྷུན་པོས་བསྒྲིབས་སོང་། །
རི་རྒྱལ་ལྷུན་པོ་ཨོ་ཤེས། །
ཕ་ཡུལ་སྟོན་རོགས་གནང་དང་། །
ལྗང་པས་ཤོབ་ཤོབ་མ་ཟེར། །
སྐྱེད་ཚལ་ཀླུ་ལྡིང་དྲན་བྱུང༌། །
དྲིལ་བུས་སིང་སིང་མ་ཟེར། །
བླ་མའི་ཆོས་ར་དྲན་བྱུང་། །
ཀ་བ་གདུང་མས་འཁྱོག་པ། །
ཇོ་ཤག་ཡིད་བཞིན་ནོར་བུ། །
བུ་མོ་ཨ་མས་འཁྱོག་པ། །
ལས་ཡོང་པ་སངས་བུ་ཁྲིད། །
106



དང་པོ། ངལ་རྩོལ་གྱི་གླུ་གཞས་
ཕ་མ་གཅིག་གི་ཕྲུ་གུ །
ཡིན་ད་ང་ཡང་ཡིན་ཏེ། །
ཁྲ་ཆུང་མིག་གི་འོག་ནས། །
ཕ་མས་དབྱེ་ཡང་བཏང་བྱུང༌། །
ང་ཚོ་གཅིག་ལ་སྒྲིལ་ཤོག །
ང་ཚོ་གཉིས་ལ་སྒྲིལ་ཤོག །
ང་ཚོ་ཁ་བཏགས་དཀར་པོའི། །
རྒྱུ་དང་སྤུན་ལ་སྒྲིལ་ཤོག །
སྦྱག་མ་འཛུགས་བཟོ་དོད་པ། །
སྦྱག་ཐག་འཐེན་བཟོ་དོད་པ། །
དེ་འདྲའི་གཞོན་པའི་སྦྱག་ཁྱེམ། །
ཡོད་འགྲོ་བསམ་པ་མ་བྱུང་། །
ཁ་ཞིག་ཁ་རོག་མ་སྡོད། ། །
སྙན་པའི་གླུ་ཞིག་ཐོངས་དང་། །
སྙན་པའི་གླུ་ཞིག་བཏང་ན། །
ལས་ལ་དཀའ་ལས་མི་འདུག །
107



ལྷ་སའི་དམངས་ཁྲོད་གླུ་གཞས།
སེམས་པས་ལུས་པོ་མ་སྐུལ། །་་
ལུས་པོ་ས་རྡོ་ཡིན་པ། །
སེམས་པས་ལུས་པོ་སྐུལ་ན། །
བྱ་ཕོའི་སྒོ་ལས་ཡང་ང་། །
སྦྱག་མ་གང་འགྲོའི་ས་ལ། །
སྦྱག་ཐག་གློད་རོགས་གནང་དང་། །
སྦྱག་ཐག་དམན་ཆུང་བུ་མོས། །
བློས་སུ་གཏོང་གི་མ་རེད། །
ལས་ལ་གཡོ་ཟོལ་མེད་པ། །
ཁ་ཚང་ནང་གི་ཐོ་བ། །
སྔ་དྲོ་དགོང་ལ་སྐྱེལ་མཁན། །
ང་དང་ཁྱུང་དཀར་མཛོ་ཕོ། །
ཆུང་དུས་ལས་ལ་མ་སྦྱངས། །
མང་པོའི་དཀྱིལ་དུ་སྐྱོ་བྱུང་། །
ལས་ལ་སྦྱང་སེ་སྦྱང་ན། །
སྐྱོ་སྐྱོ་རང་དང་མི་འདུག །
ios



དང་ངོ༌། ངལ་རྩོལ་གྱི་གླུ་གཞས་
ལས་ཤིག་བྱེད་ནི་བྱེད་དགོས། །
ལས་ཡུས་བཤད་ནས་གང་ཡོང་། །
མི་གཡོག་རྒྱུག་ནི་རྒྱུག་དགོས། །
མི་སེམས་བསད་ནས་གང་ཡོང་། །
ཁ་དེ་ཁ་རོག་མ་སྡོད། །
སྙན་པའི་གཞས་ཤིག་ཐོངས་དང་། །
ཕར་བལྟས་མིག་ལ་མཛེས་པ། །
ཚུར་བལྟས་ལས་ཤོག་ཆེ་བ། །
སྦྱག་མ་ས་ལ་བཙུགས་པས། །
རམ་པ་རྩེ་ལ་འཁོན་སོང་། །
སྦྱག་ཁྱེམ་པུས་མོའི་འོག་ནས། །
སྙན་པའི་གླུ་ཞིག་ལེན་དང་། །
ཁྱེམ་དེ་བལ་ཁྱེམ་སྡོང་མ། །
ནག་པོའི་ས་ལ་ཟུག་དང་། །
དཀའ་བ་སྤྱོད་པའི་ལས་དེ། །
ས་མཚམས་མ་ན་ཡོག་རེད། །
109



ལྷ་སའི་དམངས་ཁྲོད་གླུ་གཞས།
ཉི་མ་བྱང་ཆུབ་གླིང་གི །
སྟོང་སྟོང་མ་ནས་རྒས་སོང་། །
ཕོ་གཞོན་བློ་ཁ་མ་རྫོགས། །
ཉི་གཞུག་སྟོན་རོགས་གནང་དང་། །
ཆུ་ལ་རྐ་ཆས་བྱས་ཡོད། །
རྐ་འགོར་ས་ཐམ་བརྒྱབ་ཡོད། །
སྦྱག་མ་ལག་པ་རིང་པོ། །
སྡུག་ཚོད་ཟིན་པ་དགའ་དྲག །
བྲིས་པའི་ཡི་གེ་ནག་ཆུང་། །
ཆུ་དང་ཐིགས་པས་འཇིགས་སོང་། །
མ་བྲིས་སེམས་ཀྱི་རི་མོ། །
བསུབ་ཀྱང་ཟུབ་ས་མ་རེད། །
གནས་མོའི་འཁྲུངས་ཚང་ནང་དུ། །
མ་བརྒྱབ་གོམ་པ་ཐལ་སོང་། །
གནས་མོའི་ཨ་རག་བདུད་རྩི། །
མི་འཐུང་དཀའ་མེད་བྱས་བྱུང་། །
110



དང་པོ། ངལ་རྩོལ་གྱི་གླུ་གཞས་
ཆུ་མོ་ཐད་ཤིག་ཐད་ཤིག །
ཉིན་མཚན་མེད་པར་ཐད་ཤིག །
ཉ་མོ་ང་རའི་བློ་གཏད། །
རྡོ་རྗེ་བྲག་ལ་བཅོལ་ཡོད། །
བྲག་ལ་འུག་པའི་སྐྱོ་རོགས། །
ཆུ་ལ་ཉ་མོའི་སྐྱོ་རོགས། །
རྣལ་འབྱོར་དབེན་པ་འགྲིམས་པར། །
མ་དང་མཁའ་འགྲོའི་སྐྱོ་རོགས། །
ཞིང་དང་མུ་ཁའི་བར་ལ། །
རྟ་པོ་རྟོད་ཐག་བརྒྱབ་ཡོད། །
ལས་འཕྲོ་ཡོད་པ་མིན་ནམ། །
རྟ་ཕོས་ལྗང་པ་ཟ་གིས། །
ཨ་མ་ལགས་ཝ་ཡེ། །
ལགས་ཞུས་པས་གྲྭ་སྤྱི། །
གྲྭ་སྤྱི་སྟོད་ལ་དགོན་པ་ཆགས། །
གྲྭ་སྤྱི་སྨད་ལ་གླིང་ཁ་ཆགས། །
11 1



ལྷ་སའི་དམངས་ཁྲོད་གླུ་གཞས།
དབེན་པའི་རི་ཁྲོད་སྟེང་ལ་ཆགས། །
ཆོས་མ་བྱེད་ཉི་མ་མ་སྤྲོ། །
རྒྱལ་བའི་བཀའ་ལ་མི་འདུག །
སུས་ཟེར་གྱི་འདུག ། །
ངའི་རྩར་ཁྲིད་ཤོག །
བཙས་མ་བརྔ་ལ་བཏང་ཆོག །
ཨ་མ་ལགས་ཝ་ཡེ། །
བྱ་ཕོ་དཀར་པོ་གདང་ལ་འཁྱུད། །
བྱ་སྐད་སྙན་པོ་ས་ལ་བབས། །
ས་ཡི་ས་གཞི་གྲོ་མ། །
ཁྱེད་ཀྱི་ནོར་བུ་ལེན་པར་ཕྱིན་ན། །
ང་ཡང་ནོར་བུ་ལེན་པར་འགྲོ་གི། །
ནོར་བུ་ཡོང་གིས་སྒོ་ཕྱེ། །
མགྲོན་པོ་ཡོང་གིས་ཁྱི་ཁོགས། །
མཆོད་ཆས་རྫ་ཡི་དཀྲུག་མ་འདི་ཚོ། །
དཀྲུག་མ་མཁས་པས་དཀྲུག་ཅིག་བརྒྱབ། །
ཕྱིས་བདར་མཁས་པས་ཕྱིས་ཤིག་བརྒྱབ། །
ཕྱི་ལ་མེ་ཏོག་པད་མ་བརྒྱབ། །
ནང་ལ་མེ་ཏོག་གཡུ་ལོ་བརྒྱབ། །
112



དང་པོ། ངལ་རྩོལ་གྱི་གླུ་གཞས་
པད་ལ་གཡུ་ལ། །
མཆོད་མཁན་ལ་གང་ཞུས། །
མ་མཆོད་མཁན་ལ་དོ་ཞུས། །
ར་བཟི་སྐྱུར་འགོང་ཤོད་མཁན། །
ཕོར་དོག་གང་མ་སྟེར། །
ཨ་མ་ལགས་ཝ་ཡེ། །
ང་ཚོ་འདུག་སེ་མ་སྡོད། །
སྙན་པོའི་གླུ་ཞིག་ལེན། །
ཉི་མ་ཐུང་བའི་ཐུང་རོགས། །
ཆོས་གྲོགས་དགའ་བའི་དགའ་རོགས། །
ང་ཚོ་ཆོས་གྲོགས་འདི་གས། །
ཀོ་བ་གང་གི་ཆོས་གྲོགས། །
ཀོ་སྟོད་འགྱུར་བ་མ་བཏོང་། །
ཀོ་སྨད་ལས་ཀྱི་འཁོར་ཡོང༌། །
རི་བོ་རི་ཆས་ཡག་ག །
ཤར་ཕྱོགས་དཔལ་གྱི་རི་བོ། །
1 13



ལྷ་སའི་ད“ངས་ཁྲོད་གླུ་གཞས་
རི་བོ་འདི་ལ་འཁོར་བའི། །
ལྷ་བྱ་ཡིན་ན་དགའ་བ། །
རྒྱ་གར་གནས་རི་མཐོ་བ། །
ཙན་དན་ན་གཞོན་སྐྱིད་པ། །
ཡིན་ཀྱང་སེམས་པའི་ཁྱད་བྱས། །
ཆོས་འཁོར་ལྷ་ས་སྐྱིད་པ། །
རྒྱ་གར་ལ་མོའི་རྩེ་ནས། །
རྒོད་པོས་ཆས་སོ་ཡོང་ཡོད། །
མདའ་སྒྲོ་ས་ལ་མ་རེག །
ལུང་བསྟན་ཞུས་ནས་ཡོང་ཡོད། །
གམ་པ་ལ་མོའི་རྩེ་ནས། །
ལྷ་ས་མཇལ་གྱི་ཡོད་ན། །
མ་གཅིག་དཔལ་ལྷའི་ཞལ་མཇལ། །
ལ་མོའི་རྩེ་ནས་ཞུས་ཆོག །
གཞས་གཏོང་མཁན། བསམ་གྲུབ། ཟླ་བ་ཚེ་རིང་། དབྱངས་ཅན་སྒྲོལ་དཀར།
1 14



དང་པོ། ངལ་རྩོལ་གྱི་གླུ་གཞས།
བསྡུ་སྒྲིག་མཁན། ཟླ་བ་བཀྲ་ཤིས། རྡོ་ཕུན། དགེ་འདུན་དར་རྒྱས།
བསྡུ་དུས། 1990.7
115



གཉིས་པ། དུས་བསྟུན་ཆབ་སྲིད་ཀྱི་གཞས།
བཅིངས་འགྲོལ་གོང་གི་དུས་བསྟུན་ཆབ་སྲིད་གཞས།
ང་ཕོད་ངར་རང་དྲགས་ཏེ། །
སེ་རིལ་བསྐྱལ་ཏེ་ཕེབས་སོང་། །
ལྕང་ཅན་ཨ་མའི་སྐྱོ་རོགས། །
ཞོལ་ཁང་སྙིང་ཉེ་ཕེབས་བྱུང་། །
ཟུར་ཁང་ཟུར་ཟུར་ཟུར་ལ། །
འབྲུག་ཡུལ་བརྒྱུད་དེ་ཕེབས་འདུག །
བཀའ་གུང་ལྷ་ཀླུ་ལྷ་རེད། །
ནགས་ཐང་བརྒྱུད་ལ་བཞུགས་བཞག །
དེ་ནི་སྤྱི་ལོ་1888བོད་ས་བྱི་ལོའི་དབྱིན་འགོག་དམག་འཁྲུག་ཐེངས་
དང་པོའི་སྐབས་བོད་ཀྱི་ས་སྲུང་ལུང་ཐུར་ལ་དགྲ་རྫོང་དུ་དབྱིན་ཇི་བཙན་འཛུལ་
པས་སྐབས་དེའི་སྔོན་ཐོན་མཚོན་ཆ་མེ་སྒྱོགས་དང་། མེ་མདའ་སྦག་སྦག་སོགས་
ཤུགས་དྲག་ཆེན་པོས་བརྒྱབ་པའི་འོག་མཚོན་ཆ་བོད་མདའ་དང་། གྲི་མདུང་
116



གཉིས་པ། དུས་བསྟུན་ཆབ་སྲིད་ཀྱི་གཞས།
ལས་མེད་པའི་བོད་དམག་གནས་ཡུལ་ལུང་ཐུར་དགྲ་རྫོང་གཏོར་བ་རེད། དེའི་
སྐབས་མདའ་དཔོན་ང་ཕོད་དང་། ལྕང་ཅན། ཞོལ་ཁང་གསུམ་བྲོས་ཏེ་ཕག་
རིར་འབྱོར་བ་དང་། མདའ་དཔོན་ཟུར་ཁང་ལམ་ནོར་ཐེབས་ཏེ་འབྲུག་ཡུལ་དུ་
འབྱོར་བ་རེད། དམག་དཔོན་སྤྱི་ཁྱབ་པ་ཏཱ་ལའི་བླ་མ་སྐུ་ཕྲེང་བཅུ་གཉིས་པའི་
གཅེན་པོ་བཀའ་གུང་ལྷ་ཀླུ་ནས་ལུང་ཐུར་དགྲ་རྫོང་ཤོར་རུང་སླར་ཡང་དམག་མི་
རྣམས་རུབ་བསྡུས་ཀྱིས་ནགས་ ཐང་དུ་དགྲ་རྫོང་བཟོས་ནས་ རང་སྲུང་འགོག་
རྒོལ་བྱས་ པ་རེད། སེ་རིལ་ཟེར་བ་ནི་སྐབས་དེར་བོད་དམག་ལ་ རག་ སེར་
ལུགས་མའི་མེ་སྒྱོགས་གཉིས་ཡོད་པ་དེ་དབྱིན་ཇིས་བཙན་འཕྲོག་བྱེད་པ་དེར་
ཟེར།
རྫ་འཕྲང་ས་འགག་བཙན་པ། །
འཛམ་གྲགས་ཤུགས་དྲག་ཆེ་བ། །
ཕྱི་གླིང་སྣ་ཆེན་ཡོ་ཏོག ། །
ཐེར་ཚལ་སྦར་ཚལ་བཟོས་སོང་། །
དེ་ནི་སྤྱི་ ལོ་1904བོད་ ཤིང་ འབྲུག་ ལོའི་དབྱིན་འགོག་ དམག་ འཁྲུག་
ཐེངས་གཉིས་པའི་སྐབས་ཆུ་མིག་གཤོངས་ཀྱི་རྐྱེན་ངན་བྱུང་རྗེས་བོད་དམག་
རྣམས་ཀྱིས་ རྫ་ འཕྲང་ ས་ འགག་ བཟུང་ནས་ སྒུག་ ར་ སྤྲད་དེ་བསྡད་ པ་ རེད།
དབྱིན་ཇིའི་དམག་མི་རྣམས་རུ་བསྟར་བསྒྲིགས་ཏེ་རྫ་འཕྲང་དུ་འབྱོར་སྐབས་
བོད་དམག་གིས་རི་སྟེང་ནས་དུས་གཅིག་ཏུ་བོད་མདའ་འཛམ་གྲགས་དགུ་ཤོག་
117



ལྷ་སའི་དམངས་ཁྲོད་གླུ་གཞས།
བསྒྲིགས་ཏེ་བརྒྱབ་པ་དང་། རྦབ་རྡོ་བསྒྲིལ་བ་སོགས་བྱས་ཏེ་དབྱིན་དམག་ཕོན་
ཆེན་བསད་པ་མ་ཟད། ལྷག་འཕྲོ་རྣམས་སྐབས་ཤིག་ཕྱིར་འཐེན་བྱས་འདུག
ཨ་དར་ཀོང་དམག་སླེབས་བྱུང༌། །
ཕྱི་གླིང་ས་ལ་བརྡབས་སོང་། །
གནས་རྙིང་རྡོ་གཅལ་ཆེན་མོ། །
དམར་པོའི་ཁྲག་གིས་ཁེངས་སོང་། །
དེ་ནི་རྫ་འཕྲང་དམག་ཐག་ཆོད་རྗེས་གནས་རྙིང་དགོན་ གྱི་རི་རྩེ་ ཁག་
དང་། དགོན་ནང་དུ་བོད་དམག་དང་། ཡུལ་དམག་སེར་དམག་སོགས་ཀྱིས་
གྲ་སྒྲིག་བྱས་ཏེ་སྒུག་ར་སྤྲད་པ་རེད། དབྱིན་ཇི་བཙན་འཛུལ་པ་ས་དེར་འབྱོར་
མཚམས་ཕར་རྒོལ་གྱི་དམག་འཐབ་འགོ་ཚུགས་ཏེ་དགྲ་དམག་ཕོན་ཆེ་བསད་
ནས་ཉིན་མཚན་གཉིས་ཙམ་དམག་བརྒྱབ་པ་རེད། བོད་དམག་གཙོ་ ཤུགས་
རྣམས་རྒྱལ་རྩེར་བསྐྱོད་པ་དང༌། གནས་རྙིང་དུ་འགོག་སྲུང་བྱ་མི་ཀོང་དམག་
དང་། ཤོ་སྟར་ལྷོ་གསུམ། སེར་དམག་ནས་ ཁག་ གཅིག་བཞག་སྟེ་མུ་མཐུད་
དམག་འཐབ་བྱས་པ་རེད། འོན་ཀྱང་མཚོན་ཆ་ཡག་ཉེས་ཀྱི་ཧེ་བག་ཤིན་ཏུ་ཆེ་
བར་བརྟེན་གནས་རྙིང་རེ་རྩེ་དགྲ་བོར་ཤོར་རྗེས་བོད་དམག་རྣམས་གནས་རྙིང་
དགོན་པའི་ནང་འཛུལ་ཏེ་མུ་མཐུད་འགོག་སྲུང་བྱས། དེ་རྗེས་ ཀོང་ དམག་
སོགས་ཁག་གཅིག་གནས་རྙིང་དགོན་གྱི་འདུ་ཁང་ནང་འཛུལ་ཏེ་སྒོ་མནན་ཏེ་
བསྡད་པ་རེད། སྐབས་དེར་དབྱིན་དམག་གི་དམག་དཔོན་ཛ་ཉ་ས་ཧེབ་དང་།
118



གཉིས་པ། དུས་བསྟུན་ཆབ་སྲིད་ཀྱི་གཞས།
དམག་མི་བརྒྱ་དང་སུམ་ཅུ་སྐོར་རྡོ་གཅལ་ཆེན་མོའི་ནང་འཛུལ་ཏེ་ཁོ་པ་རང་
ཉིད་རྐུབ་སྟེགས་ཐོག་འཁོད་དེ་འདུ་ཁང་ནང་བོད་དམག་ཚོར་མགོ་བཏགས་ཞུ་
དགོས་པའི་སྐད་ཅོར་བརྒྱབ་པ་རེད། དུས་དེར་འདུ་ཁང་གི་སྒོ་གློ་བུར་དུ་ཕྱེ་
ནས་དུས་གཅིག་ཏུ་བོད་དམག་རྣམས་ཐོན་ཏེ་རྡོ་གཅལ་ནང་དམར་འཛིང་བྱས་
པ་རེད། ཨ་དར་ཉི་མ་གྲགས་པ་ནས་དཔའ་དམ་གཡུགས་ཐེངས་གཅིག་གིས་
དམག་དཔོན་ཛ་ཉ་ ས་ཧེབ་ལུས་དུབ་བུར་གཏུབ་པ་དང་། དམར་འཛིང་ཆུ་
ཚོད་རེ་གཉིས་བྱས་རྗེས་དེར་ཡོད་དབྱིན་དམག་ཚང་མ་བསད་པ་རེད།
མ་འགྲོ་བྱས་པས་ཕྱིན་སོང་། །
རྔོན་མོ་ལུང་གིས་ཕྱིན་སོང་། །
བསྟན་དགྲ་མིག་གིས་མ་མཐོང་། །
རང་སྲོག་རླུང་ལ་སྐུར་སོང་། །
དེ་ནི་དབྱིན་ཇི་བཙན་འཛུལ་པས་ཆུ་མིག་གཤོངས་ཀོར་མདའ་དཔོན་ལྷ་
སྡིང་སོགས་མགོ་བསྐོར་བཏང་སྟེ་བསད་པའི་གནས་ཚུལ་ངན་པ་དེ་གཞིས་རྩེ་
ཁུལ་དུ་ཁྱབ་པ་རེད། གཞིས་རྩེ་རྫོང་སྡོད་ཤོད་དྲུང་རྔོན་མོ་ལུང་པས་དེ་ཐོས་
འཕྲལ་ཁོང་ཁྲོའི་རྦ་རླབས་རབ་ཏུ་འཕྱུར་ནས་དམག་སར་འགྲོ་རྒྱུའི་སེམས་ཐག་
བཅད་པ་རེད། ཁོང་གིས་ལྷ་སར་བཀའ་ཤག་ཏུ་དམག་སར་འགྲོ་ཆོག་པའི་སྙན་
སེང་ཞུས་པ་ལྟར་ཆོག་མཆན་ཐོབ་སྟེ་མདའ་དཔོན་ རམ་པ་བའི་ཚབ་ཏུ་བསྐོ་
གཞག་གནང་བ་རེད། དེར་བརྟེན་ཁོང་རྒྱལ་རྩེར་འབྱོར་རྗེས་ཉིན་གཅིག་ཁོང་
119



ལྷ་སའི་དམངས་ཁྲོད་གླུ་གཞས།
གིས་རྟ་དཀར་པོ་ཞིག་བཞོན་ནས་ དཔའ་ངར་བཞིན་དུ་ དགྲ་སྒར་ནང་ཁེར་
རྒྱུགས་ཀྱིས་མཆོང་རྩིས་བྱེད་སྐབས་རོགས་ཟླ་ཚང་མས་ཁེར་རྒྱུགས་བྱེད་མི་ཉན་
པའི་སྐོར་དེ་ཇི་ལྟར་བཤོལ་རུང་མ་ཉན་པར་རྒྱུགས་ ཕྱིན་སྟབས་ དབྱིན ཇིའི་
དམག་སྒར་ཉེ་འགྲམ་དུ་མ་འབྱོར་གོང་དབྱིན་དམག་ གིས་མེ་མདའ་མང་པོ་
བརྒྱབ་སྟབས་ཁོང་གི་སྲོག་ཤོར་བ་དེར་ཟེར།
བཀྲས་གླིང་བཀྲས་རང་དྲག་སྟེ། །
བསྐྲད་བསྐྲད་གཏོང་གིན་བསྡད་བཞག །
ལྕགས་སྤྲུག་སྤྱང་རང་དྲག་སྟེ། །
ཕྱིར་བལྟས་མེད་པ་བྲོས་སོང་། །
དེ་ནི་མདའ་དཔོན་བཀྲས་གླིང་པ་དང་། མདའ་དཔོན་ལྕགས་སྤྲུག་པས་
གཙོས་བོད་དམག་རྣམས་ཀྱིས་དབྱིན་ཇི་བཙན་འཛུལ་ པར་དམག་ འཐབ་མུ་
མཐུད་བྱས་ཏེ་རྒྱལ་རྩེ་རྫོང་མཁར་བརྟན་སྲུང་བྱས་པ་དང་དགྲ་བོ་གཅིག་ཀྱང་
རྫོང་ནང་མི་ གཏོང་རྒྱུའི་དམ་བཅའ་བཀོད་ཟིན་ན་ཡང་། དགྲ་བོའི་ ཐུགས་
དྲགས་ཆེ་བའི་མེ་སྒྱོགས་ཀྱི་འགེབས་སྲུང་འོག་ རྒྱལ་རྩེ་ རྫོང་མཁར་ ལ་ དཔུང་
འཇུག་བྱས་སྟབས་མཚོན་ཆ་ཡག་ཉེས་ཤོར་བའམ། མང་སྣེ་ཉུང་གིས་མ་བརྟེན་
པར་རྫོང་ནང་ཡོད་པའི་མདའ་དཔོན་ལྕགས་ སྤྲུག་དང་། དམག་དཔུང་ཁག་
ཅིག་ ཕྱིར་ ཐོན་ ཏེ་ བྲོས་ ཕྱིན་ པ་ རེད། མདའ་ དཔོན་ བཀྲས་ གླིང་ པ་ དང་།
དམག་དཔུང་ཁག་ཅིག་ནས་མུ་མཐུད་མཁར་རྫོང་བཟུང་སྟེ་དབྱིན་ཇི་བཙན་
120



གཉིས་པ། དུས་བསྟུན་ཆབ་སྲིད་ཀྱི་གཞས་
འཛུལ་པ་རྫོང་ནང་ཤོར་ཡོང་དུས་རྦབ་རྡོ་དང་། གདུང་དུམ་སྒྲིལ་བ་མ་ཟད།
གྲི་འཁྱེར་ཏེ་དམར་འཛིང་བྱས་མཐར་ཁོང་ཚོས་བོད་མི་རིགས་ཀྱི་ལ་རྒྱ་དང་།
བདེན་དོན་གྱི་ཆེད་དུ་དགྲ་བོར་མགོ་མ་སྒུར་བར་རྫོང་རྒྱབ་རི་སྟེང་གཡང་དུ་
མཆོངས་ཏེ་རང་སྲོག་དོར་བ་རེད།
རྒྱལ་རྩེ་གཡུ་གཞོང་ཕྲ་མོ། །
ཕྱི་གླིང་དམག་གིས་ཁེངས་སོང་། །
ཨ་མ་དེ་འདྲ་མཐོང་དུས། །
བསགས་པའི་ནོར་གྱིས་ཅི་བྱེད། །
དེ་ནི་བསྟན་དགྲ་དབྱིན་ཇི་གང་དུ་སླེབས་ས་དེར་མི་དམངས་ཀྱི་ཚེ་སྲོག་
རྒྱུ་ནོར་ལ་རང་དབང་སྤུ་ཙམ་མེད་པར་ཉིན་མཚན་འཇིགས་སྐྲག་དུཁས་མནར་
དགོས་པ་བཟོས་ སྟབས་མི་ རབས་ ནས་ མི་ རབས་ བརྒྱུད་ བཙན་ འཛུལ་ པའི་
གདུག་རྩུབ་གདམ་པ་མཚོན།
ཀི་གཅིག་དང་པོ་བརྒྱབ་སོང་། །
ཚེས་གསུམ་ཐང་ནས་བརྒྱབ་སོང་། །
ཁུ་བྱུག་བབས་པ་ལྟ་བུའི། །
དགྲ་སྒར་ནང་དུ་མཆོངས་སོང་། །
121



ལྷ་སའི་དམངས་ཁྲོད་གླུ་གཞས།
གེ་སར་ལྟ་བུའི་དཔའ་བོས། །
བསྟན་དགྲ་ཕྱི་གླིང་བསད་སོང་། །
ངོ་མཚར་ལྟད་མོ་བསྟན་པས། །
ཕྱི་གླིང་དམག་རྣམས་བྲོས་སོང་། །
འབྲས་སྤུངས་ཨ་ཎིའི་དགོན་པ། །
འཁོལ་ནས་ལུད་རྒྱུ་མི་འདུག །
སེ་ར་སྤྲང་པོའི་ཐུག་པ། །
མ་འཁོལ་གོང་ནས་ལུད་སོང་། །
དེ་ནི་སྤྱི་ལོ་1904ལོར་དབྱིན་ཇི་བཙན་འཛུལ་དམག་ལྷ་སར་འབྱོར་ཏེ་
ཚེས་གསུམ་ཐང་དུ་དམག་སྒར་ཆགས་ནས་སྡོད་པའི་སྐབས་དེར་སེ་ར་དང་།
འབྲས་སྤུངས་ཀྱི་གྲྭ་པ་ཁ་ཤས་ཁ་མཐུན་ནས་གྲོས་མོལ་བྱུང་དོན། དགྲ་བོའི་
དམག་སྒར་ནང་འཛུལ་ཏེ་དམག་དཔོན་རྣམས་གསོད་རྒྱུའི་གྲ་སྒྲིག་བྱས་འདུག
བྲག་རི་ཁུག་དང་ཉང་བྲན་སོགས་ཀྱི་ཞིང་པ་དང་མཉམ་དུ་གྲྭ་པ་ཚོས་སྐུ་ཆས་
སྤྲས་ཏེ་ཉིན་ཤས་རིང་དམག་སྒར་ནང་མེ་ཤིང་དང་། ཚལ། ཞོག་ལབ་སོགས་
འཚོང་བར་བསྐྱོད་ཐོག་དམག་དཔོན་སྡོད་གནས་ཀྱི་གུར་གར་ཡོད་མྱུལ་ཞིབ་
བྱས་པ་རེད། གནས་ཚུལ་ལམ་ཙམ་རྟོགས་རྗེས་དུས་ཚོད་གཏན་འཁེལ་བཟོས་
ཏེ་མཉམ་དུ་འཛོམས་ནས་དམག་སྒར་ནང་ཚལ་ཚོང་ཁུལ་གྱིས་བསྐྱོད་དེ་ནང་དུ་
སླེབས་མཚམས་གཙོ་བོར་དམག་དཔོན་གསོད་རྒྱུ་དང་། དེ་ནས་དམག་སྒར་
122



གཉིས་པ། དུས་བསྟུན་ཆབ་སྲིད་ཀྱི་གཞས་
ཁྲག་བཞིན་དཀྲུག་སྟེ་དགྲ་བོ་གང་མང་གསོད་རྒྱུའི་གྲ་སྒྲིག་བྱས་པ་རེད། སང་
ཉིན་དེར་གྲྭ་པ་བྱིངས་མ་འཛོམས་གོང་སེ་རའི་གྲྭ་པ་རྡོབ་རྡོབ་གཅིག་སྔོན་དུ་
འབྱོར་སྟབས་ཁོ་པས་རོགས་ཟླ་གཞན་ཚོ་མ་སྒུག་པར་དམག་སྒར་ནང་འཛུལ་
ནས་དམག་དཔོན་གྱི་གུར་ནང་མཆོངས་ཏེ་ལམ་སེང་གྲི་བཏོན་ནས་དབྱིན་ཇིའི་
དམག་དཔོན་གཅིག་བསད་པ་མ་ཟད། ཁ་ཤས་ལ་གྲི་གཡུགས་ཏེ་རྨས་སྐྱོན་ཕོག་
ནས་ཟིང་ཟིང་ལོང་ལོང་བྱེད་པའི་སྐབས་དེར་གྲྭ་པ་དེ་གུར་ཐག་ལ་འཁོན་ཏེ་
འགྱེལ་བས་དེ་འཕྲལ་དབྱིན་དམག་གིས་བཟུང་སྟེ་ཁོང་དམར་གསོད་བཏང་བ་
དང་། དེའི་མགོ་ལག་ཉིན་བདུན་རིང་བྱེ་རགས་སྟེང་བཞག་སྟེ་ལྷ་ སའི་མང་
ཚོགས་རྣམས་ལ་འཇིགས་སྣང་བསྐུལ་ཆེད་བལྟ་རུ་བཅུག་པ་རེད། འོན་ཀྱང་ལྷ་
སའི་མང་ཚོགས་རྣམས་འཁོན་འཛིན་དེ་བས་ཆེ་རུ་སོང་སྟེ་ཁྲོམ་གཞུང་ཁག་ཏུ་སེ་
རའི་གྲྭ་པ་དེར་བསྟོད་པའི་གཞས་ཚིག་ཡིག་ཐོག་སྦྱར་བ་དང་། གཞས་གདངས་
ཐོག་བཏང་བ་མ་ཟད། ད་དུང་གཞས་ཚིག
འབྲས་སྤུངས་ཨ་ཎིའི་དགོན་པ། །
འཁོལ་ནས་ལུད་རྒྱུ་མི་འདུག །
སེ་ར་སྤྲང་པོའི་ཐུག་པ། །
མ་འཁོལ་གོང་ནས་ལུད་སོང་། །
ཟེར་བའི་གཞས་བཏང་བ་དེ་ནི་འབྲས་སྤུངས་ངང་རྒྱུད་རིང་དྲགས་པ་
དང༌། སེ་ར་བ་འཚབ་འཚུབ་ཚ་དྲགས་པར་ཟེར། གང་ལྟར་བོད་དམངས་
123



ལྷ་སའི་དམངས་ཁྲོད་གླུ་གཞས།
ཀྱིས་དབྱིན་ཇི་ཉིན་མཚན་འཁོར་མོ་ཡུག་ཏུ་ཚེར་མའི་སྟེང་བསྡད་པ་ལྟར་བཟོས་
ནས་ཟླ་བ་ཡང་མ་སོང་གོང་ཞི་གྲོས་བྱས་ཏེ་ལྷ་སའི་ཆིངས་ཡིག་ཟེར་བ་བཞག་སྟེ་
དབྱིན་ཇིའི་དམག་སྒར་ལྷ་ས་ནས་ཕྱིར་འཐེན་གྱིས་ཕྱིར་ལོག་བྱས་པ་རེད།
གཟིམ་ཆུང་ཤོག་ཁྲའི་ནང་ནས། །
རྨ་བྱས་ལོག་སྐད་རྒྱག་གིས། །
ཆུ་དང་འོ་མ་འདྲེས་ཀྱང་། །
མ་འདྲེས་མདོག་མདོག་གནང་གིས། །
ཉིན་མོ་གསེར་བྱ་ཡིན་ཟེར། །
བཀའ་ཤག་ནང་ལ་ཕེབས་འདུག །
དགོང་མོ་རྒྱ་བྱ་ཡིན་ཟེར། །
ཡ་མོན་ནང་ལ་ཕེབས་སོང་། །
དེ་ནི་སྤྱི་ལོ་1912ལོའི་ཆུ་བྱི་ལོར་ལུའུ་ཅུན་དཔུང་དམག་ལྷ་སར་འབྱོར་
བའི་རྗེས་བཀའ་བློན་ཚ་རོང་དབང་ ཕྱུག་རྒྱལ་པོས་ལུའུ་ཅུན་རྒྱ་དམག་ དང་
འབྲེལ་བ་བྱས་གཤིས་མཚན་མོ་ ཨམ་བན་སྡོད་ཡུལ་ཡ་མོན་དུ་འགྲོ་བའི་གནས་
ཚུལ་ལྷ་ སའི་མང་ཚོགས་ ཀྱིས་ ཤེས་རྟོགས་བྱུང་ སྟབས་ གོང་ གསལ་ གཞས་ དེ་
བཏང་ནས་མགོ་གཉིས་མ་བྱེད་ཀྱི་འདུག་ཟེར་བའི་བརྡ་བཏང་བ་རེད། གནས་
ཚུལ་དེས་རྐྱེན་པས་དམག་འཁྲུག་ལམ་ཙམ་ཐག་ཆོད་དེ་ལུའུ་ཅུན་དཔུང་དམག་
124



གཉིས་པ། དུས་བསྟུན་ཆབ་སྲིད་ཀྱི་གཞས།
ཕྱིར་འབུད་བྱེད་བཞིན་པའི་སྐབས་ཉིན་གཅིག་རྩེ་ཕོ་བྲང་དུ་བཀའ་ཤག་ལྷན་
རྒྱས་འཛོམས་སར་སེ་རའི་གྲྭ་པ་ཁ་ཤས་གློ་བུར་དུ་འཛུལ་བ་དང་འབྲེལ་བཀའ་
བློན་ཚ་རོང་པའི་སྐྲ་ལྕོག་ནས་བཟུང་སྟེ་འདྲུད་ཕྱིན་ཏེ་བཅོ་བརྒྱད་སྐས་འཛེགས་
ནས་གཡུགས་པ་དང་དེ་ནས་འདྲུད་དེ་རྡོ་རིང་ནང་མའི་འགྲམ་དུ་འབྱོར་དུས་
དམར་གསོད་བཏང་བ་རེད། དེ་དང་ཆབས་ཅིག་གྲྭ་པ་ཁག་གཅིག་ཚ་རོང་
གཟིམ་ཤག་ཏུ་འཛུལ་ནས་ཚ་རོང་སྲས་བཀའ་མགྲོན་ཡང་བཟུང་འཁྲིད་ཀྱིས་
གཡུ་ཐོག་གླིང་ཁའི་ནང་སྦྱར་སྡོང་ལ་བཏགས་ཏེ་བྲང་ཁར་ནག་ཐིག་བྲིས་ནས་མེ་
མདའ་བརྒྱབ་སྟེ་བསད་པ་རེད།
མ་བྱེད་བྱས་པས་བྱས་སོང་། །
བསྟན་རྒྱས་གླིང་གི་གྲྭ་པ། །
རྟ་ཤ་བོང་ཤ་ཟ་དགོས། །
ཁྱེད་ཚོས་བྱས་པའི་ལས་རེད། །
བོད་པའི་མེ་སྒྱོགས་ལྐུགས་པ། །
དེ་ལས་རྒྱག་མཁན་ཞུགས་པ། །
བསྟན་གླིང་འདམ་རའི་ནང་གི །
སྦལ་པའི་རྐང་པ་བཅག་སོང་། །
དེ་ནི་སྤྱི་ལོ་1912ལོའི་ ཆུ་ བྱི་ དམག་ འཁྲུག་ སྐབས་ བསྟན་ རྒྱས་ གླིང་
125



ལྷ་སའི་དམངས་ཁྲོད་གླུ་གཞས།
དགོན་པས་ལུའུ་ཅུན་དམག་དང་ངན་འབྲེལ་བྱས་ཏེ་བོད་ས་གནས་སྲིད་གཞུང་
ལ་ངོ་ལོག་བྱས་པ་རེད། ལུའུ་ཅུན་རྒྱ་དམག་བསྟན་རྒྱས་གླིང་ནང་བསྡད་དེ་གྲྭ་
པ་དང་མཉམ་དུ་ཚུར་རྒོལ་བྱས་པར་བོད་དམག་གིས་བསྟན་རྒྱས་གླིང་དགོན་
པར་མཐའ་བསྐོར་བ་དང་། མེ་མདའ་རྒྱག་རེས་བྱེད་པ། གྲྭ་པ་དང་ལུའུ་ཅུན་
དམག་གཉིས་ཕྱི་རོལ་དང་འབྲེལ་བ་བྱ་ཡུལ་མེད་པ་བཟོས་སྟབས་ཁོ་ཚོ་ལྟོ་ཆས་
རྫོགས་ཏེ་དགོན་ནང་ཡོད་པའི་རྟ་དང་། བོང་བུ་སོགས་བསད་དེ་ཟ་དགོས་
བྱུང་ཙང་དམག་འཁྲུག་གི་བར་གསེང་དུ་བོད་དམག་གིས་ གཞས་སྔོན་མ་དེ་
བཏང་བ་དང་། གྲྭ་པས་བོད་དམག་གི་མེ་སྒྱོགས་ཚ་ཁ་གནད་པོ་མེད་སྟབས་
གཞས་ལན་ཕྱི་མ་དེ་བཏང་བ་རེད།
ཁྱུང་གི་རྭ་ཅོ་དགོས་ཀྱིས། །
དོམ་གྱི་མཁྲིས་པ་དགོས་ཀྱིས། །
ཀླུ་ཡི་ནོར་བུ་བྱུང་ན། །
རྒྱལ་པོ་སྙུང་གཞི་དྭངས་པ། །
ཁྱུང་གི་རྭ་ཅོ་བཅགས་སོང་། །
དོམ་གྱི་མཁྲིས་པ་བཏོན་སོང་། །
ཀླུ་ལ་ཕོག་ཐུག་བཏང་ན། །
ནད་ངན་ཤུ་ཐོར་དོན་ཡོང་། །
126



གཉིས་པ། དུས་བསྟུན་ཆབ་སྲིད་ཀྱི་གཞས།
དེ་ནི་སྤྱི་ལོ་1940ལྕགས་འབྲུག་ལོ་ནང་ བོད་ལྗོངས་ཚོགས་ འདུ་ ཧྲག་
བསྡུས་རྒྱས་པ་ཞིག་འཚོགས་པའི་སྐབས་ཚོགས་འདུའི་གྲོས་གཞིར་ཏཱ་ལའི་བླ་མ་
སྐུ་ཕྲེང་བཅུ་གསུམ་པའི་ཡང་སྲིད་མཆོག་སྤྲུལ་ཏཱ་ལའི་བླ་མ་སྐུ་ཕྲེང་བཅུ་བཞི་པ་
ཟི་ལིང་ནས་འཁྲུལ་བྲལ་ངེས་རྙེད་བོད་དུ་གདན་ཞུ་ལེགས་གྲུབ་བྱུང་བས་ཀེའུ་
ཚང་སྤྲུལ་སྐུས་གཙོས་ངོ་ལས་རྣམས་ལ་བྱས་རྗེས་གཟེངས་བསྟོད་གནང་རྒྱུར་
གྲོས་ཞིབ་བྱ་རྒྱུ་ཡིན་རུང་དེའི་ཐོག་སེ་འབྲས་མཁན་འཐུས་རེ་གཉིས་ནས་སྔོན་དུ་
རྒྱལ་ཚབ་རྭ་སྒྲེང་རིན་པོ་ཆེར་གཟེངས་བསྟོད་ རྫོང་གཞིས་ གང་མང་འབུལ་
དགོས་ཀྱི་འདུག་ཟེར་བའི་བསམ་འཆར་བཏོན་ཙང་ཐའི་ཇི་ཁྱུང་རམ་པ་དང༌།
མཁན་དྲུང་དོམ་པོ་བ། རྩིས་དཔོན་ཀླུ་ཁང་པས་གཙོས་གཞུང་ཞབས་མང་ཆེ་
བས་རྫོང་གཞིས་འབུལ་རྒྱུ་ཟེར་བ་དེ་གཞུང་གནོད་སྒེར་ཕན་ཞིག་ཡིན་སྟབས་
དེར་མོས་མཐུན་མ་བྱས་པར་བརྟེན་རྒྱལ་ཚབ་རྭ་སྒྲེང་དགོངས་པ་འགལ་བའི་
གནས་ཚུལ་བྱུང་བ་དེར་ལྷ་སའི་དམངས་ཁྲོད་དུ་ཁྱུང་གི་རྭ་ཅོ་དགོས་ཀྱིས། །
དོམ་གྱི་མཁྲིས་པ་དགོས་ཀྱིས། །ཀླུ་ཡི་ནོར་བུ་བྱུང་ན། །རྒྱལ་པོའི་སྙུང་གཞི་
དྭངས་པ་ཞེས་གཞས་བཏང་བ་རེད། དེས་ནས་དུས་མི་རིང་བའི་ནང་དབང་
འཛིན་པ་རེ་ཟུང་གིས་རྒྱལ་ཚབ་རྭ་སྒྲེང་དགྱེས་ཐབས་སུ་ཧོར་ཚོ་ཁུལ་གྱི་མི་སེར་
ཡིན་ཞེས་མི་འགའ་ཞིག་བཙལ་ནས་ཐའི་ཇི་ཁྱུང་རམ་པས་མི་སེར་ལ་བརྡབས་
མནར་བྱས་ལུགས་ཀྱི་སྙན་ཞུ་ཕུལ་བ་རེད། གནད་དོན་དེ་བཟུང་ནས་ཐའི་ཇི་
ཁྱུང་རམ་པ་མཁར་དབང་གཞུང་བཞེས་ཐོག་འཛིན་བཟུང་གིས་རྟ་ལྕག་གཞུས་
ཏེ་རྒྱང་འབུད་བཏང་བ་རེད། མཁན་དྲུང་དོམ་པོ་བ་རིམ་བཞི་ནས་རིམ་པ་
127



ལྷ་སའི་དམངས་ཁྲོད་གླུ་གཞས། །
གསུམ་པ་སྟེ་མཁན་ཆེར་གནས་སྤར་བྱས་པ་རེད། དོན་དུ་གོ་མིང་འཕར་རུང་
ཆབ་སྲིད་ཀྱི་འགལ་དབང་སྤྱོད་ཡུལ་མེད་པས་དེར་ ཤོད་སྲོལ་དུ་( འཐུར་འགོ་
སེར་པོ་གཡོགས་པ་རེད་) ཟེར་གྱི་ཡོད་པས་འགན་དབང་ཤོར་བ་རང་རེད།
རྩིས་དཔོན་ཀླུ་ཁང་པར་ཁག་འདོགས་ཉེས་ཆད་གནང་བདེ མ་བྱུང་། དེའི་རྒྱུ་
མཚན་ནི་ཀླུ་ཁང་པར་རྒྱབ་རྩ་འབྲས་བློ་གླིང་གྲྭ་ཚང་ཡོད་སྟབས་དམངས་ཁྲོད་དུ་
ཁྱུང་གི་རྭ་ཅོ་བཅགས་སོང་། །དོམ་གྱི་མཁྲིས་པ་བཏོན་སོང་། །ཀླུ་ལ་ཕོག་ཐུག་
བཏང་ན། །ནད་ངན་ཤུ་ཐོར་དོན་ཡོང་། ། དོན་ཡོང་ལགས་དང་དོན་ཡོང་
ཞེས་བཏང་བ་རེད།
གླང་གི་རྭ་ཅོ་བཅག་སྟེ། །
ཟུར་ལ་དར་ལྕོག་བཙུགས་སོང་། །
འབྲི་ལ་རྡོག་བཀྱག་གཞུས་ཏེ། །
ཞྭ་ལ་ཉིས་རྩེགས་བརྒྱབ་སོང་། །
དེ་ནི་སྤྱི་ལོ་1941ལོར་སྟག་བྲག་རིན་པོ་ཆེས་བོད་ཀྱི་སྲིད་སྐྱོང་གི་འགན་
དབང་བཞེས་རྗེས་རིམ་བཞིན་ས་གནས་སྲིད་གཞུང་གི་གནད་ཆེའི་ལས་ཁུངས་
ནང་རང་ཕྱོགས་ཀྱི་སྟོབས་ཤུགས་ལ་ཤུགས་སྣོན་དང་། སྲིད་སྐྱོང་རྙིང་པ་རྭ་
སྒྲེང་གི་ཕྱོགས་གཏོགས་སྟོབས་ཤུགས་ཕྱིར་འབུད་བྱེད་ཀྱི་ཡོད་པ་རེད། གླང་གི་
རྭ་ཅོ་བཅག་ཟེར་བ་ནི་བཀའ་བློན་གླང་བྱུང་བ་གནས་དབྱུང་བཏང་བ་དང་།
ཟུར་ལ་དར་ལྕོག་བཙུགས་ཟེར་བ་ནི་ཟུར་ཁང་བཀའ་བློན་དུ་བསྐོས་པ་དེར་ཟེར།
128



གཉིས་པ། དུས་བསྟུན་ཆབ་སྲིད་ཀྱི་གཞས།
འབྲི་ལ་རྡོག་བཀྱག་གཞུས་ཟེར་བ་ནི་རྩིས་དཔོན་འབྲི་ཡུལ་གནས་དབྱུང་བཏང་
བ་དང་། ཞྭ་ལ་ཉིས་རྩེགས་བརྒྱབ་ཟེར་བ་ནི་ཞ་སྒབ་པ་རྩིས་པ་ནས་རྩིས་དཔོན་
དུ་བསྐོ་གཞག་བྱས་པས་ཉིས་བརྩེགས་ཟེར་བའི་གོ་དོན་ནི་ས་གནས་སྲིད་གཞུང་
གི་དེ་སྔའི་ལུགས་སྲོལ་དུ་ཁྱིམ་ཚང་གཅིག་ནང་རིམ་པ་བཞི་པ་ཡན་མི་གཉིས་
གནས་ཆོག་གི་མེད་རུང་སྐབས་དེར་ཞ་སྒབ་པ་རྒན་པ་མདའ་དཔོན་ཡིན་བཞིན་
དུ་ཞ་སྒབ་པ་ཆུང་བར་རྩིས་དཔོན་བསྐོ་གཞག་བྱས་པ་དེར་ཟེར།
ངའ་
གཞས་གཏོང་མཁན། སྣར་སྐྱིད། དབང་འདུས་ཚེ་རིང་།
བསྡུ་མཁན། ལྷ་ས་གྲོང་ཁྱེར་ཕྱོགས་སྒྲིག་གསུམ་གྱི་གཞུང་དོན་ཁང་གིས།
བསྡུ་དུས། 1988. 5
བཅིངས་འགྲོལ་ཐོབ་པའི་གཞས།
སྤྲིན་ནག་ཕྱོགས་བཞིར་གཏོར་ནས། །
དྭངས་གསལ་ཉི་མ་ཤར་སོང་། །
ཟིང་འཁྲུག་ལྷིང་འཇགས་བཏང་ནས། །
དམངས་གཙོ་བཅོས་བསྒྱུར་ཚུགས་སོང་། །
གནམ་དང་སྤྲིན་པའི་བར་ལ། །
129



ལྷ་སའི་དམངས་ཁྲོད་གླུ་གཞས།
ལྷ་མོས་ཁ་བཏགས་བཏགས་ནས། །
ཟིང་འཁྲུག་ལྷིང་འཇགས་གཏོང་མཁན། །
བཅིངས་འགྲོལ་དམག་ལ་འབུལ་དགོས། །
ངོ་ལོག་ཟིང་འཁྲུག་སློང་མཁན། །
ཤོག་བུའི་དར་ཆའཁྱེར་བཞག །
ཆར་པ་འབབ་ཐེངས་གཅིག་གིས། །
ཤོག་དར་ཆུ་ཡིས་འཇིགས་སོང་། །
བསྟན་སྲུང་མིང་ལ་ཁྱེར་ནས། །
བསྟན་པ་བཤིགས་པ་མ་གནང་། །
ཞུམ་བུས་ཙི ཙིསྲུང་བའི། །
གཏམ་དཔེ་ག་ལ་ཡོད་སྲིད། །
བོད་ལ་བཅིངས་འགྲོལ་ཐོབ་ནས། །
སྐྱིད་ཆུར་ཟམ་ཆེན་བཙུགས་སོང་། །
བཤད་ཟུར་ཨ་མ་རྒྱགས་པའི། །
ཁ་ལ་ཀུ་རུ་བརྒྱབ་སོང་། །
130



གཉིས་པ། དུས་བསྟུན་ཆབ་སྲིད་ཀྱི་གཞས།
དཔྱིད་ཀྱི་དཔལ་ཡོན་ཤར་འདུག །
མེ་ཏོག་འཛུམ་མདངས་རྒྱས་སོང་། །
དམངས་གཙོའི་བཅོས་བསྒྱུར་བྱས་ནས། །
མི་དམངས་བདེ་ལ་འཁོད་སོང་། །
དམྱལ་བ་དམྱལ་བ་ཟེར་བ། །
མཐོང་རྒྱུ་ག་པར་ཡོག་རེད། །
ཕོ་ལྷ་མུན་པ་ནག་པོ། །
དམྱལ་བ་མིན་ན་གང་ཡིན། །
སྐྱོ་གླུ་བླངས་པས་ལན་སོང་། །
སྐེ་ལ་སྒོ་ཞིག་གཡོགས་བྱུང་། །
གླུ་ཚིག་ག་རེ་ཡིན་མིན། །
སྒོ་ཡི་སྒང་ལ་བྲིས་ཡོད། །
ཉི་མ་གནམ་ལ་ཤར་ཚད། །
དཔོན་པོའི་འུ་ལག་རྒྱུག་དགོས། །
ལྟོ་གོས་གནམ་ནས་བབས་ཀྱང་། །
པང་ལ་གཟེད་ལོང་མི་འདུག །
131



ལྷ་སའི་དམངས་ཁྲོད་གླུ་གཞས།
གངས་རི་མར་དུ་གྱུར་ཀྱང་། །
བདག་པོ་དཔོན་པོས་བརྒྱབ་སོང་། །
ཆུ་ཆེན་འོ་མར་གྱུར་ཀྱང་། །
ཧུབ་གང་འཐུང་བའི་དབང་མེད། །
མི་རབས་མང་པོའི་བུ་ལོན། །
སྤྲོད་འཇལ་ཟིན་དུས་མི་འདུག །
ཨ་ཕ་བསྟན་འཛིན་གསུངས་དང་། །
འབྲུ་རྡོག་གཅིག་ཀྱང་མ་མཐོང་། །
ཆུང་དུས་ལུག་དང་ང་གཉིས། །
གྱོད་གཞི་གང་ཡང་མ་བྱུང་། །
ལོ་མང་ཕྱིན་པའི་ལུག་བལ། །
གྱོན་རྒྱུ་མི་རགས་གང་ཡིན། །
གཡས་སུ་རྟ་ཁལ་འུ་ལག །
གཡོན་དུ་དམག་ཁྲལ་ཞིང་གཡོག །
ས་ཆ་སྦར་མཐིལ་རྒྱུ་ལ། །
ཁྲལ་ལ་གཡས་འཐེན་གཡོན་འཐེན། །
132



གཉིས་པ། དུས་བསྟུན་ཆབ་སྲིད་ཀྱི་གཞས། །
བྲན་གཡོག་སྡུག་བསྔལ་ཆེནས། །
སྐྱོ་གླུ་ཚིག་གསུམ་ལེན་པས། །
སྐུ་ངོ་ཆེན་མོས་གོ་ནས། །
སྣང་བ་སྐྱིད་མདོག་བསམ་སོང་། །
ལས་ལ་ཨར་པོ་བརྒྱུགས་ནས། །
ལྟོ་ལ་སྐམ་སོབ་བཟས་ཡོད། །
སྐམ་སོབ་བཟས་པའི་ལུས་པོ། །
བྱ་ཕོའི་སྒོ་ལས་ཡང་བ། །
ཉི་མ་གང་གི་ལས་ལ། །།
གཡོ་ཟོལ་མེད་པ་ཞུས་ཡོད། །
མཚན་མོའི་ཟླ་བ་ཤར་དུས། །
ལས་ཐག་གཅོད་རོགས་གནང་དང་། །
རྒྱ་བོད་སྤུན་ཟླ་མཐུན་སྒྲིལ་བྱས། །
དོན་ཚན་བཅུ་བདུན་ལག་ལེན་བསྟར། །
བདེ་སྐྱིད་འཚོ་བ་ལོངས་སུ་སྤྱད། །
བཅིངས་འགྲོལ་དམག་གིས་མཐའ་མཚམས་སྲུང་། །
133



ལྷ་སའི་དམངས་ཁྲོད་གླུ་གཞས།
ཞས།
ནམ་མཁའ་སྔོ་ལ་དྭངས་ཤིང་མཛེས། །
སྤྲིན་དཀར་ལང་ལོང་ཁ་དོག་དཀར། །
བོད་ལྗོངས་ཞི་བའི་བཅིངས་འགྲོལ་ཐོབ། །
བོད་མི་རྣམས་ནས་གླུ་གཞས་ལེན། །
ཤར་ནས་ཉི་མ་ཤར་བྱུང་། །
གངས་རི་འོད་ཀྱིས་ཁེངས་སོང་། །
དེ་ནི་ཉི་མ་མ་རེད། །
མགོན་སྐྱབས་གུང་ཁྲན་ཏང་རེད། །
ཁ་བཏགས་མང་ནས་གང་ཡོང་། །
དཀར་གཙང་གཅིག་གིས་ཆོག་ག །
གྲོགས་པོ་མང་ནས་གང་ཡོང་། །
བཅིངས་འགྲོལ་དམག་གིས་ཆོག་ག །
ཨ་ཁུ་བཅིངས་འགྲོལ་དམག་མི། །
ང་ཚོའི་ནང་ལ་ཕེབས་དུས། །
ཨ་མར་རོགས་རམ་གནང་སྟེ། །
ཆུ་ལེན་གད་བདར་གནང་གིས། །
134



གཉིས་པ། དུས་བསྟུན་ཆབ་སྲིད་ཀྱི་གཞས།
མེས་རྒྱལ་གསེར་གྱི་རི་ལ། །
མི་དམངས་ཐང་དཀར་རྒོད་པོ། །
ཐང་དཀར་རྒོད་པོའི་བློ་གཏད། །
གསེར་གྱི་རི་ལ་བཅོལ་ཡོད། །
ཤར་ཕྱོགས་སྤྲིན་བཟང་དཀར་པོ། །
འགྲོ་བའི་རྟ་ཕོ་ཡིན་ན། །
ཡིད་འོང་པེ་ཅིང་རྒྱལ་དུ། །
ཉི་མ་གཅིག་ལ་སླེབས་པ། །
མཁར་ཁ་རྒྱ་མཚོའི་ཕྱོགས་ལ། །
ཞེན་པ་ལོག་ནས་བསྡད་ཡོད། །
སྐུ་ངོ་ཞབས་སྡོད་མཐོང་དུས། །
གབ་ནས་གབ་ཚོད་མི་འདུག །
ས་རུབ་ནས་བར་སྐོར་ནང་དུ་མ་འགྲོ། །
མི་ངན་པོ་སྐུ་སྲུང་དམག་མི་ཡོག་རེད། །
དེ་འདྲའི་དམག་མིའི་ཐབས་སྡུག་ལ། །
མིའི་བུ་མོ་ངུ་རིང་ངུས་ཚད་བཟོས་བཞག །
135



ལྷ་སའི་དམངས་ཁྲོད་གླུ་གཞས།
རྒྱལ་རྩེ་ལྷ་ཡག་ཞོལ་དུ། །
ཕྱི་གླིང་སེར་བྱས་ཁེངས་སོང་། །
དེ་འདྲའི་སྐྱོ་སྣང་མཐོང་དུས། །
བསགས་པའི་ནོར་གྱིས་གང་ཡོང་། །
འཇམ་པོའི་བལ་གྱིས་བཟོས་པའི། །
འུར་རྡོ་ཆུ་མིག་དགུ་སྒྲིལ། །
ཆུ་མིག་གཞུང་ནས་བརྒྱབ་པས། །
དབྱིན་ཇིའི་སྣ་ལ་ཐེབས་སོང་། །
ང་ཚོ་ཡར་ཡར་འགྲོ་དུས། །
ཁ་བ་མར་མར་བབས་བྱུང་། །
ཁ་བ་བབས་པར་མི་ཞེད། །
ཉི་མ་ཤར་ན་བཞུ་འགྲོ། །
མཛེས་པའི་སྤང་རྒྱན་མེ་ཏོག །
རྩྭ་ཐང་སྟེང་དུ་ཤར་སོང་། །
དྲི་ཞིམ་མེ་ཏོག་ཤར་ནས། །
འཛམ་གླིང་དྲི་མས་ཁེངས་སོང་། །
136



གཉིས་པ། དུས་བསྟུན་ཆབ་སྲིད་ཀྱི་གཞས།
ང་ཚོའི་ལུང་པའི་ཕུ་ནས། །
གསེར་གྱི་ཆུ་ཞིག་བརྒྱུགས་བྱུང་། །
གསེར་ཆུ་གང་འགྲོའི་ས་ལ། །
ལོ་ཡག་རྩ་བ་ཚུགས་སོང་། །
དྲི
བས་ར
ག
དེ་ནི་དེ་སྔོན་སྤྱི་ལོ་1960ལོའི་ནང་དུ་ཀྲུང་གུང་བོད་ལས་དོན་ཨུ་ཡོན་ལྷན་ཁང་གི་དྲིལ་བསྒྲགས་པུའུ་ནས་བསྡུ་རུབ་
གནང་བའི་མ་ཟིན་རྙིང་པ་ནས་ཁྲེང་ཀོན་ཆུས་ཕྱོགས་སྒྲིག་གསུམ་གྱི་ལས་བྱེད་སྐལ་བཟང་ཆོས་འཕེལ་ནས་བཏུས།
དེ་མིན་གྱི་གཞས།
སྔོན་ཆད་བླ་མའི་བཀའ་དྲིན། །
སྐུ་ལུས་དར་གྱིས་བཏུམས་སོང་། །
ད་ལྟ་ཤར་ཆེན་ལྕོག་ལ། །
ངན་སོང་མྱོང་གིན་བཞུགས་བཞག །
གཟིམ་འགག་རྡ་ར་མདོ་པ། །
དབུ་ལ་འབོག་ཐོ་བཞེས་བཞག །
དྲུང་འཁོར་སྤྱི་དང་མི་འདྲ། །
འབོག་ཐོ་པད་ཁྲ་སྤྲས་བཞག །
137



ལྷ་སའི་དམངས་ཁྲོད་གླུ་གཞས།
སྐྱིད་པའི་པོ་ཏ་ལ་ནས། །
སྙན་པོའི་རྒྱ་གླིང་བཏང་བར། །
གཏོང་མཁན་སུ་ཡིན་མ་ཤེས། །
ཉན་མཁན་སྣང་བ་སྤྲོ་བྱུང་། །
ཕྱི་གླིང་ཕྱི་གླིང་སྡུག་པ། །
ནང་གླིང་ནང་གླིང་སྡུག་པ། །
ཕྱི་གླིང་ནང་གླིང་བར་ལ། །
དེ་ལས་བཅོལ་གླིང་སྡུག་པ། །
པཎ་ཆེན་ཐང་དཀར་ཡིན་ཟེར། །
ནམ་འཕང་བཅད་དེ་ཕེབས་སོང་། །
མཚོ་སྒོ་ཤ་ཁྱི་ཡིན་ཟེར། །
དྲི་མ་སྣོམ་ནས་ལོག་བྱུང་། །
རྩིས་དཔོན་ལུང་ཤར་ཡིན་ཟེར། །
རྩིས་ནོར་ཐེབས་ནས་བསྡད་སོང་། །
དམག་མི་རི་དྭགས་ཡིན་ཟེར། །
སྤྲང་ལ་འཁྱམས་ནས་བཞག་སོང་། །
138



གཉིས་པ། དུས་བསྟུན་ཆབ་སྲིད་ཀྱི་གཞས།
རྒྱལ་པོའི་སྙུང་གཞི་དྭངས་བར། །
རྫས་ཆ་མང་པོ་དགོས་ཀྱིས། །
ཀླུ་ཡི་གཙུག་ཏོར་དགོས་ཀྱིས། །
ཁྱུང་གི་གཤོག་པ་དགོས་ཀྱིས། །
དོམ་གྱི་མཁྲིས་པ་དགོས་ཀྱིས། །
ཀླུ་ལ་ཕོག་ཐུག་བཏང་ན། །
གདོང་ལ་རྨ་ཤུ་དོན་ཡོང་། །
རྒྱབ་རྟགས་ཨེ་ཀ་ཡོག་རེད། །
སྤོམ་མདའ་གསེར་ཁྱིམ་དགོན་ནས། །
གསེར་གྱི་མདའ་ཞིག་འཕངས་པས། །
ར་སྒྲེང་སྤེན་མའི་གསེབ་ལ། །
ཤོབ་སྒྲ་བརྒྱབ་ནས་འཛུལ་སོང་། །
གླང་གི་རྭ་ཅོ་བཅད་དེ། །
ཟུར་ལ་དར་ལྕོག་བཙུགས་སོང་། །
ཉིས་སྟོང་ལྔ་བརྒྱ་བྱུང་ན། །
ཕྲུ་གུར་ཞབས་པད་ཡོང་གིས། །
139



ལྷ་སའི་དམངས་ཁྲོད་གླུ་གཞས།
རྟ་ཕོས་རྒྱུག་གིས་བསམ་ནས། །
བོང་བུས་རྒྱུག་པ་མ་གནང་། །
བོང་བུ་གཡུ་ཐོག་ཟམ་པའི། །
ཟམ་མིག་ནང་ལ་ཚུད་ཡོང་། །
ནམ་ཕྱེད་རྔ་གོག་རྡུང་བ། །
སྡེ་སྲིད་རྙིང་པའི་ལུགས་སྲོལ། །
རྐུན་མས་ཉི་མའི་དགུང་ལ། །
གཟབ་མཆོར་སྤྲས་ནས་ཡོང་གིས། །
ལྷ་ཀླུ་རི་ཐག་ཉེ་ནས། །
ལྷ་ལྕམ་རི་ལ་ཤོར་སོང་། །
རམ་པ་ཆུ་ཐག་ཉེ་ནས། །
རྒྱུ་འབྲས་ཆུ་ལ་བསྐུར་སོང་། །
གསོ་དགོས་སྐྱོང་དགོས་མེད་པའི། །
ལྷ་སའི་དགའ་ལྡན་དར་ཆེན། །
ལུས་ལ་རས་གོས་རྐྱང་གཅིག །
སྡེ་པ་གཞུང་གིས་གནང་སོང་། །
140



གཉིས་པ། དུས་བསྟུན་ཆབ་སྲིད་ཀྱི་གཞས།
ལྷ་སའི་བར་སྐོར་ནང་དུ། །
ལེགས་ལྡན་གསོབ་དང་མཇལ་བྱུང་། །
ཨ་སེ་ལེབ་ཅིག་གཞུས་པས། །
ཕུ་ཐུང་གཡས་པ་གོག་སོང་། །
ཤར་ཕྱོགས་བྲག་ཕུག་ནང་གི། །
ཤར་ཕྱོགས་འུག་པ་ཟེར་བ། །
སེ་འབྲས་སྲམ་ལ་སྤྲུལ་ནས། །
འུག་པར་ལྟོ་ཞིག་སྐྱོལ་དང་། །
དགོས་པའི་ཕོ་བྲང་དམར་པོར། །
གསེར་གདུང་བཞེངས་རྒྱུ་བཞག་ནས། །
མི་དགོས་བླ་བྲང་སྟེང་དུ། །
སྔོ་ལོའི་རྒྱལ་མཚན་བཙུགས་འདུག །
དོམ་ལ་མཐུར་མགོ་གཡོགས་ནས། །
ནགས་ཀྱི་དཀྱིལ་ལ་བཏང་སོང་། །
ཁྱུང་གི་གཤོག་པ་བཅག་ནས། །
རྒྱལ་པོའི་སྙུང་གཞི་དྭངས་སོང་། །
141



ལྷ་སའི་དམངས་ཁྲོད་གླུ་གཞས།
དོམ་གྱི་མཁྲིས་པ་བཏོན་སོང་། །
ཁྱུང་གི་སྡེར་མོ་བཅད་སོང་། །
ཡུལ་ལྷའི་རྟེན་མཁར་བཤིགས་སོང་། ། །
ཀླུ་རྒྱལ་གཟབ་གཟབ་གནང་ཤོག ། ་
རྒྱ་བཟའ་བོད་ལ་ཕེབས་པ། །
ཟླ་བ་དང་པོའི་ཚེས་པ་བཅོ་ལྔ་ལ། །
རྒྱ་བཟའ་བོད་ལ་ཕེབས་པའི་ཞལ་བཞེས་ཡོད། །
ཐང་ཆེན་པད་མ་ཐང་ལ་ཞེད་དགོས་མེད། །
འགྲོས་ཆེན་རྟ་ཕོ་བརྒྱ་ཡི་བསུ་མ་ཡོད། །
ལ་མགོ་མཐོ་པོ་རྣམས་ལ་ཞེད་དགོས་མེད། །
སྟོབས་ཆེན་ཁྱུང་དཀར་བརྒྱ་ཡི་བསུ་མ་ཡོད། །
ཆུ་མོ་རྒྱ་ཆུ་རོང་ལ་ཞེད་དགོས་མེད། །
ཀོ་བ་ནག་ཆུང་བརྒྱ་ཡི་བསུ་མ་ཡོད། །
ལྷ་ས་ལྷ་མཐོང་ཤན་ཁར་ཕེབས་པའི་དུས། །
ཤིང་རྟ་འཁོར་ལོ་བརྒྱ་ཡི་བསུ་མ་ཡོད། །
ལྷ་ས་དུང་མཚོ་ཟུང་ལ་ཕེབས་པའི་དུས། །
རྨད་བྱུང་བུ་མོ་བརྒྱ་ཡི་བསུ་མ་ཡོད། །
འཁར་རྔ་གདོང་གི་རི་སྣར་ཕེབས་པའི་དུས། །
142



གཉིས་པ། དུས་བསྟན་ཆབ་སྲིད་ཀྱི་གཞས་
སྟག་ཤར་གཞོན་པ་བརྒྱ་ཡི་བསུ་མ་ཡོད། །
པོ་ཏ་ལ་ཡི་རྩེ་ལ་ཕེབས་པའི་དུས། །
མདུན་བློན་བློན་ཆེན་བརྒྱ་ཡི་བསུ་མ་ཡོད། །
ལོ་མང་ལྷ་གསོལ་མོ་བརྒྱབ། །
ལུས་ཀྱི་ན་ཚ་མི་དྲག །
རྒྱ་བཟས་ཁྲིད་པའི་སྨན་པས། །
སྨན་ཐུན་གཅིག་གིས་དྲག་སོང་། །
རྒྱ་གླང་བོད་དུ་ཁྲིད་པས། །
ཁྱུང་དཀར་མཛོ་ཡི་རྒྱུད་བྱུང་། །
ས་ཞིང་མཛོ་ཡིས་རྨོས་པས། །
ལོ་ཏོག་དར་རྒྱས་བྱུང་སོང་། །
དཀར་ཡོལ་འབྲུག་རིས་ཅན་དེ། །
རྒྱ་བཟའི་སྐུ་སྐལ་གྲས་རེད། །
འབྲུག་གི་རི་མོ་མཐོང་དུས། །
ཨ་ལྕེ་རྒྱ་བཟའ་དྲན་བྱུང་། །
143



ལྷ་སའི་དམངས་ཁྲོད་གླུ་གཞས།
སྨན་ཆུང་བུ་མོའི་མགོ་ལག །
གཡུ་དང་བྱུ་རུས་བརྒྱན་འདུག །
གཡུ་དང་བྱུ་རུའི་རྒྱན་ཆ། །
རྒྱ་བཟས་རྒྱ་ནས་བསྣམས་བྱུང་། །
པེ་ཅེང་གསེར་གྱི་གྲོང་ལ། ། །
གསེར་གྱི་ཉི་མ་ཤར་འདུག །
གསེར་གྱི་ཉི་མ་མ་རེད། །
མའོ་ཀྲུའུ་ཞིའི་འོད་ཟེར་རེད། །
པེ་ཅིང་དངུལ་གྱི་གྲོང་ལ། །
དངུལ་གྱི་མཆོད་རྟེན་བཞེངས་འདུག །
དངུལ་གྱི་མཆོད་རྟེན་མ་རེད། །
མའོ་ཀྲུའུ་ཞིའི་སྐུ་རེད། །
པེ་ཅིང་བྱུ་རུའི་གྲོང་། །
བྱུ་རུའི་དུང་ཆེན་བཏང་བྱུང་། །
བྱུ་རུའི་དུང་ཆེན་མ་རེད། །
མའོ་ཀྲུའུ་ཞིའི་གསུང་རེད། །
ཤར་ནས་ཉི་མ་ཤར་བྱུང་། །
གངས་རི་འོད་ཀྱིས་ཁེངས་སོང་། །
144



གཉིས་པ། དུས་བསྟུན་ཆབ་སྲིད་ཀྱི་གཞས།
དེ་ནི་ཉི་མ་མ་རེད། །
མགོན་སྐྱབས་གུང་ཁྲན་ཏང་རེད། །
ཁང་པ་ཁང་གྲལ་འགྲིག་པ། །
དར་ལྕོག་མཚོན་སྣ་འཛོམས་པ། །
དེ་འདྲའི་ནང་དུ་བཞུགས་པའི། །
མི་བཟང་གསེར་ཀྱི་སྡོང་པོ། །
ཞལ་རས་དཀར་པོ་ཡོང་འདྲ། །
གཟིམ་ཤག་བཤད་སྒྲའི་རྒྱུད་རེད། །
དབུ་ལྕང་སྦོམ་པོ་ཡོང་འདྲ། །
ལྕང་ལོ་ཅན་གྱི་རྒྱུད་རེད། །
ཆོས་རྗེ་དངོས་གྲུབ་སྡིང་ང་། །
རིན་ཆེན་སྔགས་པའི་སྔགས་འཆང་། །
སེར་ར་རི་ལ་བཀག་ནས། །
སྦྲང་ཆར་རླུང་ལ་བབས་སོང་། །
སྟག་གདན་གཟིག་གདན་སྒང་ལ། །
145



ལྷ་སེང་ངས་ཁྲོད་གླུ་གཞས་
བ བག་གི་དཔོན་པོ་བཞུགས་བཞག །
ཞལ་ནས་གསུང་དགོས་མི་འདུག །
ཁམས་གསུམ་དབང་གིས་འདུས་སོང་། །
ལྷ་སའི་སྐྱིད་ཆུ་སྔོན་མོ། །
དྭངས་ལ་གཙང་བའི་ཆུ་རེད། །
སྐྱིད་ཆུའི་ནང་གི་ཉ་མོ། །
རིན་ཆེན་གསེར་གྱི་རྒྱུད་རེད། །
ལྷ་སའི་ནོར་བུ་གླིང་ཁར། །
ལྕང་གསར་ལྡེམ་ལྡེམ་བྱེད་ཀྱིས། །
བྱ་རྒྱལ་ཁུ་བྱུག་ཚོ་ཡི། །
གསུང་སྐད་དེ་བས་སྙན་པ།
ར་མོ་ཆེ་ལ་བཞུགས་པའི། །
ཇོ་བོ་མི་བསྐྱོད་རྡོ་རྗེ། །
འགྲོ་མི་སྡོད་མི་གཉིས་ལ། །
འདི་ཕྱིའི་སྐྱབས་འཇུག་གནང་རོགས། །
146



གཉིས་པ་། ངས་་བསྟན་ཆབ་སྲིད་ཀྱི་གཞས།
རྟ་ཕོ་གྲ་ནག་རྟིང་དཀར། །
རྡོ་རིང་རྡོ་ལ་བཏགས་ཡོད། །
མི་ཕོ་ཁམས་གསུམ་དབང་འདུས། །
པོ་ཏ་ལ་རུ་བཞུགས་ཡོད། །
མི་དེ་མི་སྣ་འཛོམས་པ། །
ལྷ་སའི་བར་སྐོར་ནང་རེད། །
རི་དེ་རི་སྣ་འཛོམས་པ། །
ལྷ་སའི་དགེ་འཕེལ་དབུ་རྩེ། །
ཆུ་དེ་ཆུ་སྣ་འཛོམས་པ། །
ལྷ་སའི་སྐྱིད་ཆུ་སྔོན་མོ། །
ཤིང་དེ་ཤིང་སྣ་འཛོམས་པ། །
ལྷ་སའི་ནོར་བུ་གླིང་ཁ། །
ལྷ་ཡུལ་ལྷ་ལ་འཁོད་པའི། །
བསིལ་ལྡན་ཁ་བ་རི་པ། །
ཡིད་འོང་གཙང་མའི་ཞིང་སར། །
བདེ་སྐྱིད་དཔལ་ཡོན་དར་སོང་། །
147



ལྷ་སའི་དམངས་ཁྲོད་གླུ་གཞས།
ལྷ་སའི་སྐྱིད་ཆུ་སྔོན་མོ། །
དྭངས་ལ་གཙང་བའི་ཆུ་རེད། །
སྐྱིད་ཆུའི་ནང་གི་ཀླུ་མོ། །་
མལ་དྲོ་གཟི་བྱིན་རྒྱུད་རེད། །
ཕུ་ཡི་གངས་རི་དཀར་པོ། །
སྔོན་མོའི་ཆུ་ཡི་འབྱུང་གནས། །
སེར་བྱ་ངང་པ་ཨོ་ཤེས། །
གངས་རིའི་ཐུགས་ལ་ཞོག་དང་། །
ཕུ་ཡི་གངས་རི་དཀར་པོ། །
སྐྱེས་པའི་ཕ་མ་ཡིན་ནོ། །
སྐྱེས་དངོས་སྲོག་ལྡན་ཀུན་གྱི། །
འཚོ་བའི་འཚོ་རྟེན་ཡིན་ནོ། །
ཆུ་དྭངས་པོ་གཅིག་དང་དྭངས་པོ་གཉིས། །
ཆུ་དྭངས་པོ་ཕག་རིའི་རྫ་ཆུ་རེད། །
ཆུ་དྭངས་པོའི་རྩ་བ་མ་སྐམ་པར། །
དོན་ཡང་དག་གྲུབ་པའི་བཀྲ་ཤིས་ཤོག །
148



གཉིས་པ། དུས་བསྟུན་ཆབ་སྲིད་ཀྱི་གཞས།
ས་གཤིན་པོ་གཅིག་དང་གཤིན་པོ་གཉིས། །
ས་གཤིན་པོ་ཕག་རིའི་སྤང་གཤོངས་རེད། །
ས་གཤིན་པོའི་ས་རྒྱུ་མ་སྟོང་པར། །
དོན་ཡང་དག་གྲུབ་པའི་བཀྲ་ཤིས་ཤོག །
ནོར་མང་པོ་གཅིག་དང་མང་པོ་གཉིས། །
ནོར་མང་པོ་ཕག་རིའི་ལྷོ་འབྲོག་རེད། །
ནོར་མང་པོའི་རྒྱུད་བཟང་མ་རྫོགས་པར། །
དོན་ཡང་དག་གྲུབ་པའི་བཀྲ་ཤིས་ཤོག །
སྦྲག་ཆུང་ཡི་གེ་སྐྱེལ་ལ། །
ཉིན་དང་མཚན་མོ་མི་འདུག །
འབོག་སྒྲིལ་སེར་པོ་འཁྱེར་ནས། །
རྡུལ་ཆུའི་ཐིགས་པ་འཛག་གིས། །
འཇིགས་སྐུལ་འུར་གཏམ་རྫོགས་སོང་། །
དྲང་པོའི་གཏམ་ཞིག་ཐོས་བྱུང་། །
བདེན་ཐུབ་ཤ་ཚའི་ཚིག་གིས། །
སྙིང་གི་འཁྱགས་པ་བཞུར་སོང་། །
149



ལྟ་སའི་དམངས་ཁྲོད་གླུ་གཞས།
ཨ་མ་འུ་ལག་ཕྱིན་སོང་། ། །
ང་རང་གཅིག་པུར་བཞག་བྱུང་། །
སྐོམ་ན་འཐུང་རྒྱུ་ཆུ་གྲང་། །
ལྟོགས་ན་ཟ་རྒྱུ་སྐམ་སོབ། །
བྲག་རིའི་སྒང་གི་ཟུ་པོ། །
ཨ་མས་ཐོགས་ཤོག་གསུངས་བྱུང་། །
ཟླ་པོ་ཡག་པོ་བཏོག་ན། །
དགོང་ཐུག་བསྐོལ་ཆོག་གསུངས་ཀྱིས། །
རི་གཟར་དྲག་ཆུ་རྣམས་ལ། །
འགོག་པའི་ནུས་ཤུགས་ཡོད་ཀྱང་། །
དེ་ལས་ལྷག་པའི་སེམས་ཤུགས། །
ང་ཚོ་རྣམས་ལ་ཡོག་རེད། །
ན་ནིང་ཞིང་ཁའི་ནང་ལ། །
རམ་པ་དཔུང་གདང་ཤིག་ཤིག །
ད་ལ་གྲོ་ནས་སྲན་མས། །
མགོ་ལྕོག་ལྡེམ་ལྡེམ་བྱེད་ཀྱིས། །
150



གཉིས་པ། དུས་བསྟུན་ཆབ་སྲིད་ཀྱི་གཞས།
ན་ནིང་ལྷ་སའི་ཁྲོམ་ལག །
མཐེ་བོང་སྟོན་ནས་འགྲོ་གིས། །
ཐུགས་སེམས་གངས་ལས་དཀར་བ། །
སྲིད་ཁྲིམས་ཐིག་ལས་འདྲོང་བ། །
དམངས་ཀྱི་སྐྱབས་རྗེ་དམ་པ། །
གུང་ཁྲན་ཏང་ལ་བསྟོད་དོ། །
རྒྱ་གར་རྡི་ལི་གསར་པ། །
སྐྱིད་པོ་ག་ཚོད་ཡོད་ཀྱང་
། །
ལོ་གཅིག་ལོ་གཉིས་འགྲོ་དུས། །
སྐྱིད་པའི་ལྷ་ས་དྲན་བྱུང་། །
ཕྱི་དེ་ན་བཟའ་རྒྱུ་ཚོས། །
ནང་དེ་བྱང་ཆུབ་ཐུགས་སེམས། །
ས་ཕྱོགས་ག་པར་ཕྱིན་ཀྱང་། །
ཡར་ཤོག་ཡར་ཕེབས་གསུང་གིས། །
མི་ཆེན་པད་མ་འདབ་བརྒྱད། །
བཞུགས་གྲལ་འོད་ཀྱིས་ཁེངས་སོང་། །
151



ལྷ་སའི་དམངས་ཁྲོད་གླུ་གཞས།
ལག་དཀྲིས་ལག་པའི་རྒྱུན་རེད། །
མཛུབ་ཀྱུས་མཛུབ་མོའི་རྒྱན་རེད། །
ས་ཁྱིམ་ས་ལ་མ་འཁྲུངས། །
རྡོ་ཁྱིམ་རྡོ་ལ་མ་འཁྲུངས། །
ཡབ་ཡུམ་གཉིས་ལ་འཁྲུངས་པའི། །
བུ་བཟང་གསེར་སྐུའི་རང་བྱོན། །
::
་
་་
ཕུ་ཡི་གངས་རིའི་ཆུ་བོ། །
རྒྱུན་ཆད་མེད་པར་བབས་ནས། །
མདའ་ཡི་རྩྭ་ཐང་ཐོག་ཏུ། །
རྩི་ཐོག་ཞལ་ཁ་རྒྱས་སོང་། །
ཆུ་བོ་ཐམས་ཅད་འདུ་ས། །
སྤྱི་ཚོགས་རིང་ལུགས་རྒྱ་མཚོ། །
ཆུ་སྣེ་འཁྲིད་མཁན་མི་དེ། །
སྐྱབས་མགོན་མའོ་ཀྲུའུ་ཞི། །
ང་ཚོས་དགའ་སྤྲོའི་གླུ་གཞས། །
བཏང་ནས་ཚར་ས་མ་རེད། །
152



གཉིས་པ། དུས་བསྟུན་ཆབ་སྲིད་ཀྱི་གཞས།
མའོ་ཀྲུའུ་ཞིའི་བཀའ་དྲིན། །
རྒྱ་མཚོའི་གཏིང་ལས་ཟབ་པ། །
པོ་ཏ་ལ་ནས་བལྟས་པས། །
བྲག་སྒོ་ཀཀྐི་དྲན་བྱུང་། །
ལུང་པར་རྒྱལ་སྒོ་མེད་དུས། །
ང་རའི་སེམས་ལ་སྐྱོ་བྱུང་། །
ད་ལོ་ལྷ་སའི་གཞུང་ནས། །
ནོར་བུའི་དོ་ཤལ་བརྙེད་འདུག །
སྲིད་ཇུས་པད་མའི་གཉེན་གྱིས། །
དམངས་ཀྱི་འདོད་བློ་གྲོལ་སོང་། །
ཕྱུག་འགྱུར་རྡོ་རྗེའི་སྒོ་མོ། །
གསེར་གྱི་ལྡེ་མིག་གནང་བྱུང་། །
རིན་ཆེན་འབྲུ་སྣ་ལྔ་ཡིས། །
གྲུ་བཞིའི་བང་མཛོད་ཁེངས་བཞག །
སྣུམ་ཞག་སོ་ནམ་བག་གྲོ། །
སྐྱིད་པའི་ཁྱིམ་ལ་གཟིགས་དང་། །
153



ལྷ་སའི་དམངས་ཁྲོད་གླུ་གཞས།
ཕུ་ཡི་ཕྱུགས་རིགས་དཀར་ནག །
རྩྭ་ཆུ་ལུས་ལ་སྨིན་སོང་། །
ཤ་མར་ཐུད་ཀྱི་བང་མཛོད། །
འབྲོག་པའི་འཚོ་བ་སྐྱིད་བྱུང་། །
ཕྱུག་འགྱུར་ལམ་བུ་ཡངས་པས། །
ཞོར་ལས་ཡོང་འབབ་འཕར་སོང་། །
མ་རྩའི་མཇུག་མ་ཟེར་བའི། །
དབུ་ཞྭ་ག་ལེར་བཞུགས་ཤིག །
བཀྲག་མདངས་ཁང་བཟང་བརྩེགས་ཐོག །
སྒེའུ་ཁུང་ཤམ་བུས་བརྒྱན་བཞག །
ལོངས་སྤྱོད་འདོད་རྒུ་འཁྱིལ་བའི། །
ཁྱིམ་ཆས་རྣམས་ལ་གཟིགས་དང་། །
རྒན་རྒོན་ལས་བགོས་མཁས་པ། །
ན་གཞོན་ལས་ལ་བརྩོན་པ། །
དབུལ་པོའི་ཨམ་ཕྲག་ནང་ལ། །
ཕྱུག་པོའི་ནོར་བུས་གཏམས་བཞག །
154



གཉིས་པ། དུས་བསྟུན་ཆབ་སྲིད་ཀྱི་གཞས་
གོམ་གསུམ་ཕར་ལ་སྤོས་པས། །
ལྷ་སའི་ཁྲོམ་ལ་སླེབས་བྱུང་། །
དངོས་ཟོག་གང་འདོད་འཁྱིལ་བས། །
ཉོ་མཁན་བློ་ཡིད་ཚིམས་སོང་། །
མཆོད་རྟེན་བྲག་སྒོ་ཀཀྐི། །
ལྷ་ལྡན་མཛེས་པའི་རྒྱན་རེད། །
མཆོད་རྟེན་བཞེངས་རོགས་གནང་དང་། །
ཞལ་འདེབས་ང་རས་འབུལ་ཆོག །
བར་མ་རི་ནས་བལྟས་པས། །
བྲག་སྒོ་ཀགྱི་དྲན་བྱུང་། །
དྲོ་སྐྱིདཉི་མའི་འོད་ཟེར། །
དམངས་ཀྱི་སེམས་པ་མཐུན་སོང་། །
མཆོད་རྟེན་བྲག་སྒོ་ཀགྱི། །
ལྷ་ལྡན་མཛེས་པའི་རྒྱན་རེད། །
མཆོད་རྟེན་བཞེངས་རོགས་གནང་དང་། །
ཞལ་འདེབས་ང་རས་འབུལ་ཆོག །
155



ལྷ་སའི་དམངས་ཁྲོད་གླུ་གཞས།
གཞས་གཏོང་མཁན། བསམ་གྲུབ། ཟླ་བ་ཚེ་རིང་སོགས།
བསྡུ་སྒྲིག་མཁན། ཟླ་བ་བཀྲ་ཤིས། རྡོ་ཕུན་སོགས།
བསྡུ་དུས 1990.7 །
156



གསུམ་པ། མཛའ་གཞས་དང་ཚིག་རྒྱག
མཛའ་གཞས་ཁག་འདྲ་མིན་ལ་ལྷ་ས་གྲོང་ཁྱེར་གཙོ་བོར་ཁྱབ་པའི་ཆུང་
བྱིས་པ་ནས། ཕོ་མོའི་གཉེན་སྒྲིག་མ་བྱས་བར་དང་དེ་བཞིན་དགའ་རོགས།
སྡུག་རོགས། སྐྱོ་རོགས། ཕན་ཚུན་དྲན་གླུ། ལས་ཀ་མཉམ་དུ་བྱེད་སྐབས་
བཅས་ཀྱི་གཞས་འདྲ་མིན་ཁག་རྣམས་ལྷ་ས་ཙམ་དུ་མ་ཟད་ལྗོངས་ཕྱི་ནང་ཡོངས་
ལ་ཁྱབ་ཡོད་པ་མ་ཟད། སྔོན་མའི་ན་གཞོན་ཕོ་མོ་ཚོས་ལྷམ་སྒྲོག་དང་། ཚིག་
ཁེབས་སོགས་ཀྱི་དངོས་པོ་སྦས་སྐུང་བྱས་ནས་བཟང་ངན་གྱིས་བརྟག་པ་བྱེད་
སྐབས་གཞས་སྣ་ཚོགས་གཏོང་སྲོལ་འདུག་པས་གསལ་བཤད་ཧྲིབ་བསྡུས་ཞུས་
པ་ཡིན།
ཕ་རིའི་སྤང་གི་ལྡེབས་ལ། །
མེ་ཏོག་སྣ་ཚོགས་ཡོག་རེད། །
བློ་ལ་ཡོད་པའི་མེ་ཏོག །
མཛུབ་མོ་བཙུགས་ནས་བཞག་ཡོད། །
ལྕང་མ་ཡོངས་ལ་ལྟུང་བཅོས། །
157



ལྷ་སའི་དམངས་ཁྲོད་གླུ་གཞས།
སྐྱོན་པ་གནང་གི་ཡོད་ན། །
བྱིའུ་ཆུང་ང་ལ་ཕན་པའི། །
ཡལ་ག་གཅིག་རང་ཞོག་དང་། །
སེམས་པའི་ཁམ་སྡོང་བཏབ་པས། །
ལས་འགྲོའི་མེ་ཏོག་ཤར་བྱུང་། །
འབྲས་བུ་མ་སྨིན་བར་དུ། །
སད་དང་སེར་བ་མ་གཏོང་། །
བྲག་དེ་རྒོད་པོ་བྲག་ལ། །
རྒོད་པོའི་རྒོད་ཚང་བསགས་ཡོད། །
རྒོད་པོ་སྐུ་ཚེ་རིང་ཤོག །
རྒོད་ཕྲུག་གནས་བཟོད་བདེ་བ། །
དཀར་གསལ་ཟླ་བའི་ནང་གི། །
བློ་ལྡན་སྙིང་གི་ཟེའུ་འབྲུ། །
སྐུ་གཟུགས་མཇལ་འཛོམས་མེད་ཀྱང་། །
ཐུགས་ཀྱི་དཀྱིལ་ལ་ཞོག་རོགས། །
158



གསུམ་པ། མཛའ་གཞས་དང་ཚིག་རྒྱག
དང་པོ་ཡུར་བུའི་ཁ་ལ། །
ཆུ་རྩེད་རྩེ་བར་ཕྱིན་པས། །
ཁྱེད་ཀྱིས་བཤོས་པའི་ཆུ་དེ། །
ང་ཡི་ལུས་ལ་སིམ་སོང་། །
ད་ལྟ་སེམས་ལ་བཞག་ནས། །
བརྩེ་གདུང་མེ་ཏོག་བཞད་བྱུང་། །
ལས་འགྲོའི་འབྲས་བུ་སྨིན་པའི། །
དགོངས་བཞེས་གནང་རོགས་གནང་དང་། །
རོང་དེ་གླང་མ་འཕྲང་ལ། །
མཐོང་རྒྱུ་གནམ་ལས་མི་འདུག །
གནམ་ལ་འཁོར་བའི་སྤྲིན་པ། །
ཡབ་ཡུམ་ཡིན་ན་བསམ་བྱུང་། །
ཆུ་གཅིག་ལེན་པར་ཕྱིན་པས། །
ཉ་མོས་མགོ་གཡུག་བརྒྱབ་བྱུང་། །
ང་དང་ཉ་མོ་གཉིས་ལ། །
ལས་འགྲོ་ཡོད་པ་མིན་ནམ། །
159



ལྷ་སའི་དམངས་ཁྲོད་གླུ་གཞས།
ལྷ་ཤིང་ཤུག་པའི་རྩེ་ལ། །
ཁུ་བྱུག་གཞོན་ནུ་བབས་འདུག །
གསུང་སྐད་མང་པོ་མི་དགོས། །
སྙན་པོའི་གསུང་གཅིག་གནང་དང་། །
མགོ་དང་ཞྭ་མོའི་བར་ལ། །
དངུལ་གྱི་སྐྲ་སྤྱིང་ཡོག་རེད། །
ང་དང་བྱམས་པའི་བར་ལ། །
ངོ་ཚའི་གཏམ་གྱིས་བསྒྲིབས་ཡོད། །
འོང་སྐོར་ཉིན་མོར་བུ་ངས། །
ཁྱེད་ཀྱི་འཁྲིས་སུ་བསྡད་པས། །
མཛེས་མའི་ཁྲ་ཆུང་མིག་གིས། །
ཟུར་མདའ་སྙིང་ལ་ཟུག་བྱུང་། །
མཇལ་ཐེངས་མང་པོའི་བར་ལ། །
སྙིང་གཏམ་ཞུ་དགོས་བསམ་ཡང་། །
མཛེས་མའི་ཞལ་འཛུམ་ཙམ་ལས། །
གསུང་སྒྲོས་གནང་གི་མི་འདུག །
_160



གསུམ་པ། མཛའ་གཞས་དང་ཚིག་རྒྱག
ལང་ཚོ་དར་བའི་རྔོན་པ། །
ས་ཞིང་འདེབས་ལས་མཁས་པ། །
ཨ་དར་ཐུགས་གཡེང་མ་གནང་། །
བུ་མོས་སྒུག་ནས་བསྡད་ཡོད། །
མདའ་མོ་འབེན་ལ་ཕོག་སོང་། །
མདེའུ་རྩེ་ས་ལ་འཛུལ་སོང་། །
ཆུང་འདྲིས་བྱམས་པ་འཕྲད་བྱུང་། །
སེམས་ཉིད་རྗེས་ལ་འབྲངས་སོང་། །
གྲོང་སྟོད་ཡ་གིའི་ཕོ་གསར། །
གྲོང་སྨད་མ་གིའི་བུ་མོ། །
སྡོད་ས་ཁག་ཁག་ཡིན་ཡང་། །
འགྲོ་སའི་ལམ་བུ་གཅིག་རེད། །
ལྡུམ་ར་ཉི་མ་དྲོ་བ། །
པད་མ་ཞལ་ཁ་བྱེ་སོང་། །
ཟིལ་པ་འདི་རུ་མི་བབས། །
དགོངས་པ་གང་ལ་བཞེས་པ། །
161



ལྷ་སའི་དམངས་ཁྲོད་གླུ་གཞས།
གཞན་གྱི་གླུ་གཞས་སྙན་པོ། །
ཡུན་རིང་བཏང་ཡང་མི་ཚོར། །
ཁྱེད་ཀྱི་ལན་གཅིག་བཏང་བས། །
ང་ཡི་སེམས་ལ་འཇིགས་སོང་། །
ཆུ་བོས་འུར་སྒྲ་མ་སྐྱོན། །
བྱམས་པའི་གསུང་སྐད་ཉན་དགོས། །
རི་འགོར་སྨུག་པ་མ་སྡོད། །
བྱམས་པའི་ཞལ་རས་མཇལ་དགོས། །
རི་རྩེ་མེ་ཏོག་ཤར་བ། །
གངས་དང་འཁྱགས་པས་བཀག་བཞག །
རླུང་དང་བུ་ཡུག་འཚུབ་ཀྱང་། །
མེ་ཏོག་འདབ་མ་མི་ཉམས། །
ཚེ་རིང་རྨ་བྱའི་ལུས་ལ། །
འཇའ་འདྲའི་མེ་ཏོག་འཁྲིགས་བཞག །
རྨ་བྱའི་མེ་ཏོག་སྒང་ལ། །
སད་དང་སེར་བ་མ་གཏོང་། །
162



གསུམ་པ། མཛའ་གཞས་དང་ཚིག་རྒྱག
འདབ་ཆགས་མཁའ་ལ་འཕུར་ཡང་། །
གྲིབ་གཟུགས་ས་ལ་འཁོར་གྱིས། །
ལུས་པོ་ཕྱིན་པ་མ་གཏོགས། །
སེམས་ཉིད་ཁྱེད་ལ་འཁོར་སོང་། །
ཤར་ཕྱོགས་རི་བོའི་རྩེ་ལ། །
སྤྲིན་དཀར་ལང་ལོང་གཡོ་འདུག །
བདག་གི་རིག་འཛིན་དབང་མོས། །
ལྷ་བསངས་བཏང་བ་མིན་ནམ། །
འགྲོ་ཁའི་བུ་མོའི་ཁ་ཏ། །
ལྷ་བྱ་གོང་མོའི་གསུང་སྐད། །
ལ་མོ་ཕར་ཕར་རྒྱག་དུས། །
གསུང་སྐད་ཚུར་ཚུར་སྙན་བྱུང་། །
ཚེས་གསུམ་ཟླ་བ་དཀར་པོ། །
དཀར་གོས་ནང་ནས་ཆོད་སོང་། །
བཅོ་ལྔའི་ནམ་དང་མཉམ་པའི། །
ཞལ་བཞེས་གནང་རོགས་གནང་དང༌། །
163



ལྷ་སའི་དམངས་ཁྲོད་གླུ་གཞས།
ང་རང་མི་འགྲོ་བསམ་ཡང་། །
རྟ་ཕོས་མཚན་བསླངས་བཏང་བྱུང་། །
རང་སེམས་རང་ལ་མི་གནས། །
བྱམས་པའི་ཕྱོགས་ལ་ཤོར་སོང་། །
ཆང་མ་བརྒྱ་དང་བརྒྱད་ཅུའི། །
ཆང་ལ་ཞིམ་རྒྱུ་མི་འདུག །
བྱམས་པས་བཅོས་པའི་ཆང་དེ། །
བདུད་རྩི་མིན་ན་གང་ཡིན། །
གཡུ་དང་བྱུ་རུ་ཐོན་ས། །
ལས་སྒོ་ཁག་ཁག་སོ་སོ། །
པང་གདན་མཚལ་ཀའི་སྟེང་དུ། །
གཤིབས་རྒྱུའི་སྨོན་ལམ་སྐྱོན་དང་། །
མ་བྲིས་རི་མོ་ལེགས་པ། །
སེམས་ཅན་སྟག་གི་རི་མོ། །
བྲིས་ནས་འགྱུར་བ་མེད་པ། །
ཆུང་འདྲིས་ལ་རྒྱུའི་རི་མོ། །
164



གསུམ་པ། མཛའ་གཞས་དང་ཚིག་རྒྱག
ས་སྟེང་རི་མོ་སུབ་པར། །
ལས་སུ་སླ་པོ་ཡིན་འགྲོ། །
སེམས་མཐུན་མཛའ་སེམས་རི་མོ། །
སུབ་ཀྱང་ཟུབ་ཐབས་མི་འདུག །
ཨོ་ལོས་ཆུ་འགོ་ཡེ་ནས། །
ཆུ་ཞིག་ལེན་རྒྱུ་བྱུང་ན། །
སྐལ་བཟང་རག་སྐྱོགས་མི་དགོས། །
འབས་གཅུས་བརྒྱབ་ནའི་ཆོག་པ། །
བྱམས་པས་བྱིའུ་ལ་སྤྲུལ་ནས། །
གོང་ལའི་སྒང་ལ་ཕེབས་དང་། །
དེ་དུས་བུ་མོ་ང་ཡིས། །
སྙིང་གཏམ་ཁྱེད་ལ་ཞུས་ཆོག །
ས་འདི་འབྲས་མོ་ལྗོངས་ལ། །
འབྲས་ཀྱི་འབྲས་གླུ་སྙན་པ། །
གཞོན་པ་གནས་བཟང་སྐོར་མཁན། །
འབྲས་ཆང་བཞེས་པར་ཕེབས་ཤོག །
165



ལྷ་སའི་དམངས་ཁྲོད་གླུ་གཞས།
ཉ་རྒྱས་བཅོ་ལྔའི་ཟླ་བ། །
ཀུ་མུད་བཞད་ཁ་ཕྱེ་བྱུང་། །
བརྩེ་བའི་ཆུང་འདྲིས་བྱམས་པས། །
ཡིད་ཀྱི་གདུང་བ་སེལ་བྱུང་། །
སྤང་ལྗོངས་སྔོན་པོའི་རྒྱན་ཆར། །
མེ་ཏོག་སྣ་ཚོགས་ཤར་འདུག །
མེ་ཏོག་མགྲོན་དུ་འབོད་མཁན། །
དཔྱིད་ཀའི་དུས་ཚོད་ཡིན་པ། །
དགའ་ལྡན་དབང་པོའི་རི་ལ། །
དར་ལྕོག་འཛུགས་རྒྱུ་བྱུང་ན། །
དར་ཤིང་ཀོང་པོའི་ཡུལ་ནས། །
འདྲེན་དགོས་བྱུང་ཡང་ལས་རེད། །
ཆུ་མོ་ཡོད་ན་རྒྱུགས་ཤོག །
རྦ་ཀློང་ཡོད་ན་འཁྲུག་ཤོག །
ང་དང་ཆུ་ཤིང་འོམ་བུ། །
བཅད་ཀྱང་ཆོད་ཀྱི་མ་རེད། །
166



གསུམ་པ། མཛའ་གཞས་དང་ཚིག་རྒྱག
འཇའ་སྤྲིན་སྨུག་པའི་གསེབ་ཀྱི། །
གཡུ་འབྲུག་ཉི་མ་ཟླ་བ། །
ལོ་ཡག་རྩ་བ་ཚུགས་སོང་། །
སྦྲང་ཆར་ཕབ་རོགས་གནང་དང་། །
བློ་ལ་ཡོད་པའི་གཡུ་དེ། །
བདག་པོ་སྤྲོད་རྒྱུ་བྱུང་ན། །
གཟི་བྱུར་ཁྲ་རྒྱུན་མེད་ཀྱང་། །
སྙིང་གི་ཚི་ལུས་གཏུམ་ཆོག །
སེམས་པ་སྐྱོ་བའི་སྙིང་གཏམ། །
སྦ་སྨྱུག་དེ་ལ་བཤད་པས། །
སྨྱུག་གུར་སེམས་པ་མེད་ཀྱང་། །
མགོ་བོ་ལྕོག་ལྕོག་བྱས་བྱུང་། །
སེ་བ་སྨན་སེའི་སྒང་གི། །
སེའི་འབྲུམ་འོད་ཟེར་སྒྲོལ་མ། །
ཁྱེད་ཀྱི་ཐུགས་ལ་ཡོད་ན། །
པང་ཁར་བབ་རོགས་གནང་ཞོག །
167



ལྷ་སའི་དམངས་ཁྲོད་གླུ་གཞས།
ལྕམ་དང་དྲལ་མ་གཤིབ་གཤིབ། །
ང་གཉིས་གཤིབ་རྒྱུ་བྱུང་ན། །།
མི་ཁ་བྲག་རྡོའི་ལྗིད་ཚད། །
འཁུར་དགོས་བྱུང་ཡང་དྲག་ག །
ཚིགས་ཁེབས་འདི་ཡི་བདག་པོ། །
ས་ཕྱོགས་གང་དུ་ཡོད་དམ། །
ང་རང་ཚིགས་ཁེབས་ལྡེབས་ཀྱི། །
གཡུ་ཁྲ་ཡིན་ན་བསམ་བྱུང་། །
ཁ་རག་པད་མའི་སྟེང་གི། །
ཆུང་འདྲིས་ལོ་གསུམ་ཁམ་བུ། །
རྒྱན་དང་གཡུ་གོས་མེད་ཀྱང་། །
ང་གཉིས་འབྲལ་དགོས་མ་གཏོང་། །
ག་ནས་བལྟས་ཀྱང་སྐྱིད་པོ། །
སྐྱིད་གཤོངས་གནམ་གྱི་སྐར་མ། །
ཁ་ཆར་བུ་ཡུག་འཚུབ་དུས། །
ཤེལ་དཀར་ལ་རྩེ་དྲན་བྱུང་། །
168



གསུམ་པ། མཛའ་གཞས་དང་ཚིག་རྒྱག
མེ་ཏོག་ལྡུམ་རའི་ནང་གི། །
ཧོ་སྤྲིན་ཟིང་སྐྱའི་མེ་ཏོག །
རྐང་དྲུག་བུང་བའི་ཕྱོགས་ལ། །
གནས་ཚང་གཡར་པོ་གཏོང་དང་། །
རྒྱ་གར་རྨ་བྱའི་ལྟོ་ལ། །
དུག་གི་ལོ་མ་བཟས་ཡོད། །
ཞིམ་པོ་བྱས་ནི་མ་བཟས། །
དེ་ཡང་ཚེ་སྔོན་ལས་རེད། །
དཀར་ཡོལ་དཀར་སངས་གཅིག་ལ། །
རི་མོ་བཀྲ་ཤིས་རྟགས་བརྒྱད། །
དགའ་གཅེས་ཡིད་ལ་བཟུང་ནས། །
དཀར་ཡོལ་ཆག་གྲུམ་མ་ཤོར། །
དཀར་གསལ་ཟླ་བ་ལྟ་བུའི། །
དཀར་ཚད་ཁྱེད་ལ་ཡོད་ན། །
ཁ་ཆར་སྤྲིན་པ་མེད་པ། །
བུ་མོ་ང་རས་ཞུས་ཆོག །
169



ལྷ་སའི་དམངས་ཁྲོད་གླུ་གཞས།
ཡངས་པའི་རྩྭ་ཐང་སྔོན་པོར། །
མེ་ཏོག་ཆ་གཅིག་སྐྱེས་འདུག །
གཅིག་ནི་ཡིད་འོང་མཛེས་མ། །
གཅིག་ནི་སྟག་ཤར་གཞོན་པ། །
སྐར་མ་ཐ་རེ་ཐོ་རེ། །
ག་ས་ག་ནས་ཤར་བྱུང་། །།
སྙིང་དང་འདྲ་བའི་སྐར་ཆེན། །
གྲོང་སྟོད་ཡེ་ནས་ཤར་བྱུང་། །
ཁམ་བུ་ཁ་ལ་ཞིམ་པ། །
མེ་ཏོག་མིག་ལ་མཛེས་པ། །
དོ་ནུབ་ཁམ་སྡོང་འོག་ལ། །
བཞུགས་ཞག་གནང་གི་མིན་ནམ། །
ཁྱེད་ལ་ག་རེ་དགོས་ཀྱང་། །
ང་ལ་ཞལ་གསང་གནང་རོགས། །
ལྷ་སའི་ཁྲོམ་ལ་མེད་ཀྱང་། །
རྒྱ་ཡུལ་ཁྲོམ་ནས་ཉོས་ཆོག །
170



པ་སུ་་པ་ རྩ་ཛའ་གཞས་དང་ཚེ་རྒྱཡ
ཁྲ་འབྲུག་སྒྲོལ་མ་གསུང་བྱོན། །
ཁྱེད་རང་མངོན་སུམ་ཡིན་ན། །
ཨོ་ལོའི་སེམས་ཀྱི་ན་ཚ། །
ཡེ་ཤེས་སྤྱན་གྱིས་གཟིགས་དང༌། །
ལྕང་གླིང་གྲུ་བཞིའི་ནང་ལ། །
བྱིའུ་ཆུང་གླུ་དབྱངས་ལེན་གྱིས། །
ང་རང་བྱིའུ་ལ་སྤྲུལ་ནས། །
མཉམ་ལྡིང་བྱེད་དགོས་བསམ་བྱུང༌། །
ཆར་པ་འདི་ལ་བབས་བབས། །
ནུབ་ཀྱི་རི་ལ་མ་བབས། །
བྱམས་པ་སྙིང་དང་འདྲ་བ། །
ནུབ་ཀྱི་རི་ལ་བཞུགས་ཡོད། །
ཕུ་ལ་གངས་རི་ཡོད་བསམ། །
མདའ་ལ་ཁྲོན་པ་མ་བྲུས། །
ཞིང་ཆུང་ཐན་པས་འཚིག་དུས། །
གངས་རིས་ཐུགས་བསམ་བཞེས་རོགས། །
171



ལྷ་སའི་དམངས་ཁྲོད་གླུ་གཞས།
ཚེ་རིང་དྲུག་འཁོར་ལྟ་བུའི། །
མ་ཤི་ཚེ་རིང་བྱུང་ན། །
མཐུན་པ་སྤུན་བཞི་ལྟ་བུའི། །
རྒྱུན་རིང་གནས་པ་ཞུས་ཆོག །
རི་མགོ་ཁ་བས་བཀག་ན། །
རི་ཟུར་བསྐོར་ནས་ཕེབས་དང་། །
རི་ཟུར་ཆུ་མོས་བཀག་ན། ། །
ཀོ་གྲུ་བཏང་ནས་ཕེབས་ཤོག །
སེམས་ཉིད་ལྕགས་ཀྱི་ཨ་ལོང་། །
ནད་མེད་གཅོང་གིས་ཟིན་སོང་། །
སྨན་པ་བརྒྱ་ཡིས་མ་ཕན། །
ཆུང་འདྲིས་ཡོང་ནས་ཕན་བྱུང་། །
སེམས་པ་དཀར་དང་མི་དཀར། །
དཀར་ཡོལ་ནང་གི་འོ་མ། །
ལུས་པོ་གཙང་དང་མི་གཙང་། །
སྒོ་ངའི་ནང་གི་སེར་རིལ། །
172



གསུམ་པ། མཛའ་གཞས་དང་ཚིག་རྒྱག
སྙིང་གྲོགས་ཐད་ཀར་མ་ཕེབས། །
ཕ་མས་བཀའ་བཀྱོན་གནང་ཡོང་། །
ཟུར་གྱིན་ཟུར་གྱིན་ཕེབས་དང་། །
མཇལ་ཐབས་ང་རས་ཞུས་ཆོག །
སེམས་པ་སྡུག་རང་སྡུག་བྱུང། །
མི་སྡུག་མདོག་མདོག་བྱས་ཡོད། །
མིག་ཆུང་མཆི་མས་ཁེངས་བྱུང་། །
རྫི་མས་འགོག་ཐབས་བྱས་ཡོད། །
སེམས་པ་སྐྱོ་བའི་སྐད་ཆེ། །
རི་བོ་ཡེ་ལ་བཤད་ཡོད། །
རི་བོ་ས་རྡོ་ཡིན་ཀྱང་། །
བྲག་ཆས་གཏམ་ལན་སློག་བྱུང་། །
སེམས་ལ་ཡོད་པའི་མི་དེས། །
སྤྱན་ཞིག་གཟིགས་པ་གནང་ན། །
རྒྱ་མཚོའི་ནང་གི་ནོར་བུ། །
173



ལྷ་སའི་དམངས་ཁྲོད་གླུ་གཞས་
ལོན་ཐབས་ང་རས་ཞུས་ཆོག །
སེམས་པ་སྐྱོ་དང་མི་སྐྱོ། །
ཁྲ་ཆུང་མིག་ལ་གཟིགས་དང་། །
ཁྲ་ཆུང་མཆི་མས་ཁེངས་ན། །
སེམས་པ་སྐྱོ་བའི་རྟགས་རེད། །
མཛེས་པའི་སྐལ་བཟང་མེ་ཏོག །
མཐོང་འདོད་སེམས་ལ་ཡོད་ཀྱང་། །
དཔོན་པོ་བཀའ་དབང་བཙན་པས། །
མ་བཞག་ཀ་མེད་ཐུག་བྱུང་། །
སེམས་པ་ཕར་ཤོར་ཚུར་ཤོར། །
སྤང་ལ་མེ་ཤོར་འདྲ་སོང་། །
ལ་མོའི་བར་གྱི་ཆུ་བོས། །
བསད་ཀྱང་གསོད་ཐབས་མི་འདུག །
རི་དེ་ཤར་རིའི་རྩེ་ལ། །
ཤྭ་བ་འཁོར་འདོད་འདུག་ཀྱང་། །
174



གསུམ་པ། མཛའ་གཞས་དང་ཚིག་རྒྱག
ལས་ངན་ཨ་ཁུ་རྔོན་པས། །
ཤ་ཁྱི་རྗེས་ལ་བཏང་བྱུང་། །
བུ་ངས་ཧོབ་ཏེ་ལངས་ནས། །
ཆུ་ཞིག་ལེན་དུ་ཕྱིན་པས། །
མཛེས་མ་རིགས་བཟང་མཁའ་འགྲོ། །
ཆབ་ཀྱི་ཟེ་རུ་མཇལ་བྱུང་། །
སེམས་པ་རྟ་ལ་མ་ཤོར། །
སེམས་པ་སྒ་ལ་མ་ཤོར། །
སེམས་པ་རྒྱ་ནག་གོང་མའི། །
དབུ་ལྕང་ཡ་ལ་ཤོར་སོང་། །
ང་དང་སྦ་སྨྱུག་ཕྲ་མོ། །
འབྲལ་མེད་སྐྱོ་རོགས་བྱས་ཡོད། །
རྐང་བཞི་སྒྲོག་རྩེའི་སྟེང་དུ། །
ལས་ཀྱི་འབྲས་བུ་སྨིན་སོང་། །
ཤར་ཕྱོགས་སྤང་རིར་ཕྱིན་པས། །
175



ལྷ་སའི་དམངས་ཁྲོད་གླུ་གཞས།
ཤེལ་གྱི་ཕྲེང་བ་རྙེད་བྱུང་། །
ནོར་བུ་མིན་ནམ་བསམ་ནས། །
འཇམ་པོའི་སྐེ་ལ་གྱོན་ཡོད། །
ང་ལ་གཏན་གྲོགས་དགོས་ཡོད། །
མགོ་རིལ་པད་ཏོག་དགོས་ཡོད། །
གཏན་གྲོགས་མགོ་རིལ་པད་ཏོག །
འགྲོ་སོང་ཆུང་བའི་ཁྱད་ཡིན། །
རང་ལ་དགའ་བའི་བྱམས་པ། །
གཞན་གྱི་འདུན་མར་བླངས་སོང་། །
ཁོག་ནད་སེམས་པའི་གཅོང་གིས། །
ལུས་པོའི་ཤ་ཡང་སྐམ་སོང་། །
ཆུང་ནས་འདྲིས་པའི་བྱམས་པ། །
ལ་དང་ལ་མོ་འཛོལ་སོང་། །
རི་རྒྱལ་ལྷུན་པོ་ཨོ་ཤེས། །
འཁྱོག་ཙམ་གནང་རོགས་གནང་དང་། །
176



གསུམ་པ། མཛའ་གཞས་དང་ཚིག་རྒྱག
ཙ་རིའི་སྨྱུག་མ་འདྲ་བའི། །
ལྡེམ་འཁྱུག་ང་ལ་མེད་ཀྱང་། །
ལྕང་གླིང་ནང་གི་སྐྱེཡག །
མཁོ་ཕན་ཐོགས་ཙམ་ཞུས་ཡོད། །
མཛའ་བའི་གཏམ་གྱི་མདུད་པ། །
ཁམ་སྡོང་འོག་ཏུ་གྲོལ་དུས། །
ཟླ་བ་རྒྱུ་སྐར་ཚོགས་ཀྱིས། །
རེ་སྨོན་ཡང་ཡང་བྱེད་ཀྱིས། །
སེམས་ཉིད་གཅིག་ཏུ་བསྒྲིལ་བའི། །
གཙང་མའི་ཡིད་ཀྱི་མཆོད་པ། །
ནམ་མཁའི་བླ་མ་དཀོན་མཆོག །
མར་མེ་བཞེས་རོགས་གནང་དང་། །
སྐུ་ལུས་བན་པོ་ཁྲུལ་ཁྲུལ། །
སྐུ་ཚེ་སྔོན་མའི་ལས་རེད། །
ཤ་དང་རུས་པའི་ཕྱོགས་ལ། །
ཁྱེད་ལས་ལྷག་པ་མི་འདུག །
177



ལྟརའ་zང༌Z. ས་ཁྲོད་གླུ་ང་ལྟས་
ནང་ལས་གླིང་ག་སྐྱིད་པ། །
ཤ་ལས་མོག་མོག་ཞིམ་པ། །
ཇོ་ལགས་གཤེགས་མཁན་དེ་ལས། །
ཁྱེད་རང་སྐུ་ཤ་འཇམ་པ། །
ཆར་པ་བབ་ཀྱང་བབ་ཤོག །
འོལ་པ་རྒྱུགས་ཀྱང་རྒྱུགས་ཤོག །
ང་རང་ཨ་བ་བྱམས་པའི། །
དབུ་ལྕང་འོག་ཏུ་བསྡད་ཆོག །
ཆུང་འདྲིས་མར་ལ་བཞེངས་ཡོད། །
མར་གྱི་འདྲ་སྐུ་བཞེངས་ཡོད། །
དེ་ལ་དྲིན་ཆེན་ཉི་མས། །
ལ་ཡོགས་བསྐྱོན་པ་མ་གནང་། །
འགྲོ་དགོས་འགྲོ་དགོས་བསམ་ནས། །
གཡག་གུ་གདང་ནས་གློད་ཡོད། །
དགའ་བའི་མི་དང་འཕྲད་ནས། །
ལྷོད་ལྷོད་ལྷོད་ལ་ལུས་སོང་། །
178



གསུམ་ང༌། མཛའ་གཞས་དང་ཚིག་རྒྱག
སེམས་པ་སྐྱོ་པོའི་སྐད་ཆ། །
སུ་དང་གང་ལ་མ་ཤོད། །
དགྲ་ཞིག་ཡིན་ན་དགའ་འགྲོ། །
གཉེན་ཞིག་ཡིན་ན་སྡུག་འགྲོ། །
སེམས་དཀར་བློ་དང་མཐུན་པའི། །
ཡིད་འོང་ཁྱེད་རང་མེད་ན། །
རང་ལུས་དར་གྱི་བཏུམས་ཀྱང་། །
དགའ་བ་ཡིད་ལ་མི་འདུག །
ཆུ་ལ་ཆར་པའི་སྐྱོ་རོགས། །
བྲག་ལ་ཤུག་པའི་སྐྱོ་རོགས། །
ལས་ཟད་བུ་མོ་ང་ལ། །
སྐྱོ་རོགས་མེད་པར་ལུས་ཤག །
བསམ་ཡས་མཇལ་བར་ཕྱིན་པས། །
རྒོད་ལ་ཁ་བས་འགགས་འདུག །
ཁ་བས་འགགས་ཀྱང་འགགས་ནའི། །
ཡར་ལུང་བསྐོར་ནས་ཕྱིན་ཆོག །
179



ལྷ་སའི་དམངས་ཁྲོད་གླུ་གཞས།
རྟ་པོ་དུལ་བ་རྐྱང་པོ། ། །
རྟ་གདན་དུལ་བ་གྲུ་བཞི། །
མཛེས་པོའི་སྲབ་མདའ་མི་དགོས། །
སེམས་ཀྱི་ཁ་ལོ་གཅུས་ཆོག །
ཆུང་འདྲིས་ཕེབས་པ་བྱུང་ན། །
གོང་ལའི་རྒྱབ་ནས་ཕེབས་ཤོག །
དེ་དུས་བུ་མོ་ང་རས། །
འོན་ལ་འོན་སེང་ཞུས་ཆོག །
ས་གཞི་ཉི་མས་དྲིས་སོང་། །
སྤྲིན་པའི་བར་ཆད་མ་གཏོང་། །
མི་ཚེ་སྐྱིད་འགོ་ཚུགས་སོང་། །
ཚེ་ལ་བར་ཆད་མ་གཏོང་། །
ལྕང་མ་སྡོང་པོ་གཅིག་ལ། །
ཡལ་ག་སུམ་སྟོང་བརྒྱད་བརྒྱ། །
ལྕང་སྡོང་འགྱུར་བ་མ་གཏོང་། །
ཡལ་ག་འགྱུར་ས་མ་རེད། །
180



གསུམ་པ། མཛའ་གཞས་དང་ཚིག་རྒྱག
གཡས་ཕྱོགས་སྟར་ཁའི་སྡོང་པོ། །
གཡོན་ཕྱོགས་ཀུ་ཤུའི་སྡོང་པོ། །
བྱ་དེ་ཨ་ཁུ་ནེ་ཙོ། །
ཚེ་འདི་སྐྱིད་ལ་བསྐྱལ་སོང་། །
སྔོན་ཆད་རི་བོ་བཞིན་དུ། །
བཙུགས་པ་འདྲ་ཞིག་གནང་བྱུང་། །
ད་ཆ་ཆུ་མོ་འདྲ་བཞིན། །
རྒྱུན་ཆད་མེད་པར་གནང་བྱུང་། །
ང་ལ་རྟ་ཕོ་དགོས་ཀྱིས། །
བློ་འདོད་ཟག་པ་དགོས་ཀྱིས། །
སེམས་པ་ག་འགྲོའི་ས་ལ། །
ལུས་པོ་སྐྱེལ་མཁན་དགོས་ཀྱིས། །
གནམ་དེ་སྔོན་མོའི་དཀྱིལ་ལ། །
སྤྲིན་པ་སྤྲིན་ཁ་དྭངས་བ། །
ཉི་མའི་བསམ་དོན་འགྲུབ་སོང་། །
གླིང་གཞི་བསྐོར་ནས་ཡོང་ཡོད། །
181



ས་
ལྷ་སའི་དམངས་ཁྲོད་གླུ་གཞས།
ཁྱེད་ཀྱིས་གཡས་རི་གནང་དང་། །
ང་རས་གཡོན་རི་ཞུས་ཆོག །
གཡས་རི་གཡོན་རིའི་བར་ལ། །
ལས་འགྲོ་ཨེ་ཡོད་བལྟས་ཆོག །
སྤྲིན་པ་ལྷོ་སྤྲིན་བྱང་སྤྲིན། །
ཕར་ཤིག་ཚུར་ཤིག་གནང་དང་། །
བློ་ལ་ཡོད་པའི་སྐར་མ། །
ཨེ་ཤར་མི་ཤར་བལྟ་དགོས། །
སྐར་མ་སྨིན་དྲུག་རུབ་སེ། ༈
རུབ་རུབ་ང་གཉིས་མེད་ཀྱང་། །
བྱང་སྐར་སྤུན་བདུན་བཞིན་དུ། །
རྒྱང་ཚོད་ང་རས་ཞུས་ཆོག །
ཀིའུ་རིའི་བྲག་ཕུག་ནང་ལ། །
དྲང་སྲོང་སྐུ་དབང་བཙན་པ། །
སྟག་གཟིག་དོམ་དྲེད་ཡོད་ཀྱང་། །
སག་སྟེ་ཁ་ལ་ཕེབས་དང་། །
182



གསུམ་པ། མཛའ་གཞས་དང་ཚིག་རྒྱག
གཙང་སྟོད་སྲས་མོའི་བཞུགས་ས། །
གངས་དང་སྨུག་པའི་གསེབ་རེད། །
བསམ་པ་ཐར་ན་མ་གཏོགས། །
ལུས་པོ་ཐར་ས་མ་རེད། །
ཁ་སང་གཟིམ་ཆུང་ཤར་ལ། །
བཀའ་མོལ་ག་འདྲ་ཡོད་པ། །
སྲས་ཆུང་ཕེབས་རྒྱུ་མེད་པའི། །
དབུ་མནའ་ག་འདྲ་བཞེས་པ། །
ཤར་གྱི་ཐོ་རེངས་སྐར་ཆེན། །
ཤར་རྒྱུ་བུ་མོར་ཤར་བྱུང་། །
ནམ་མཁའི་ཁ་ཞེང་ཆེ་ནས། །
རྒྱལ་ཁམས་ཡོངས་ལ་ཁྱབ་སོང་། །
བུ་མོར་ཆུང་འདྲིས་བསྐོས་སོང་། །
ལོ་རྒན་དྲུག་ཅུ་བསྐོས་སོང་། །
ལྕང་གླིང་གྲུ་བཞི་ཨོ་ཤེས། །
ཕྱག་འཁར་གཡར་པོ་གནང་དང་། །
183



ལྷ་སའི་དམངས་ཁྲོད་གླུ་གཞས་
ང་དང་མཉམ་མཉམ་གཞོན་གཞོན། །
དུང་ཕྲེང་དཀར་པོའི་བསྟར་བརྒྱུས། །
དུང་ཕྲེང་ཐག་པ་མ་ཆད། །
འདི་འདྲའི་ངང་ལ་བཏང་འགྲོ། །
ཆུང་ཆུང་ཆུང་ལ་མཛེས་པ། །
བ་ལུ་དཀར་པོའི་མེ་ཏོག །
བལྟས་ན་མིག་ལ་མཛེས་པ། །
ཟས་ན་ཁ་ལ་ཞིམ་པ། །
ཤྭ་བ་ལ་མོ་མ་རྒྱག །
ཨ་ལད་འཐེན་ཙམ་གནང་དང་། །
རྭ་ཅོ་ས་ལ་བཙུགས་ནས། །
སྙིང་གཏམ་ཚིག་གསུམ་བཤད་དོ། །
སྤང་གཤོངས་ལུང་པ་སྐྱིད་པ། །
ལྕང་གསར་ལྡེམ་ལྡེམ་བྱེད་ཀྱིས། །
བྱ་ཆེན་ཁུ་བྱུག་རྣམས་ཀྱིས། །
དགའ་བའི་གསུང་སྙན་སྒྲོག་གིས། །
184



གསུམ་པ། མཛའ་གཞས་དང་ཚིག་རྒྱག
བརྩེ་གདུང་དགའ་ཚལ་ནང་གི །
ཤིང་འབྲས་ཨ་མྲའི་འབྲས་བུ། །
ཕྱི་དེ་སྨིན་པ་འདྲ་ཡང་། །
ནང་དེ་སྨིན་མིན་ལྟོས་ཤིག །
དབྱར་དགུན་འགྱུར་བ་མེད་པ། །
ལྷ་ཤིང་ཤུག་པ་རེད་འདུག །
དེ་ལ་བྱིའུ་ཆུང་འཇོལ་མོའི། །
གནས་ཚང་གཡར་དགོས་བསམ་བྱུང༌། །
ཆུ་དེ་ཤར་ཆུ་སྔོན་མོ། །
ལང་ལོང་རྒྱུགས་རྒྱུ་མེད་ཀྱང་། །
ལུ་མའི་ལུ་ཆུ་འདྲ་བའི། །
རྒྱུན་རིང་རྒྱུགས་རོགས་གནང་དང་། །
མདའ་ཡི་ལྕང་གླིང་གྲུ་བཞི། །
མི་འགྱུར་བརྟན་པོར་གནས་ན། །
བྱིའུ་ཆུང་འཇོལ་མོའི་གསུང་དབྱངས། །
འགྱུར་ཡོང་བསམ་པ་མི་དགོས། །
185



ལྷ་སའི་དམངས་ཁྲོད་གླུ་གཞས་
ལྕང་མ་རིང་ཐུང་སྙོམས་པ། །
དོན་གྲུབ་གླིང་གི་ལྕང་མ། །
ཤི་རྗེས་དོན་གྲུབ་གླིང་གི །
འཇོལ་མོའི་ལུས་ལ་ལེན་ཤོག །
རྨ་བྱས་རྒྱ་གར་ཤར་ནས། །
གསང་བའི་ལན་ཞིག་བསྐུར་བྱུང༌། །
སྐབས་ཤིག་བྱམས་པ་མ་འཚོལ། །
རང་རང་གནས་བཟོད་བདེ་བ། །
ཕ་ཡུལ་ས་ཐག་རིང་པོ། །
རི་ཆུ་མང་པོས་བཀག་སོང་། །
རི་ཆུ་གཟུར་ཙམ་གནང་དང་། །
རང་ཡུལ་ཕྱོགས་ལ་ལོག་འགྲོ། །
ཨ་མའི་པང་ལ་སྡོད་དུས། །
སྐྱིད་པོ་ཡིན་བསམ་མ་བྱུང༌། །
མི་ཡི་ཡུལ་ལ་སླེབས་དུས། །
སྡུག་པོའི་སྡུག་ངོ་ཤེས་བྱུང་། །
186



གསུམ་པ། མཛའ་གཞས་དང་ཚིག་རྒྱག
ཕ་མ་གཅིག་ལ་བསྐོས་པའི། །
སྤུན་མཆེད་རང་དང་མ་རེད། །
གཅིག་སེམས་གཅིག་ལ་བསྒྲིལ་ན། །
སྤུན་མཆེད་ལས་ཀྱང་ལྷག་པ། །
རི་བོ་ཆེན་པོའི་གྲིབ་སོ། །
རི་ཆུང་བདག་ལ་ཕོག་བྱུང་། །
རི་ཆུང་གནས་བཟོད་བདེ་བ། །
རི་བོ་ཆེན་པོའི་སྐུ་དྲིན། །
བརྒྱ་ཡི་དཀྱིལ་ནས་བདམས་ཡོད། །
སྟོང་གི་ནང་ནས་བསྒྲུགས་ཡོད། །
ཁྲ་ཆུང་སྤང་རྒྱན་མེ་ཏོག །
ཞལ་ཁ་བྱེ་རོགས་གནང་དང་། །
སེམས་པ་ཁྱེད་ལ་ཆགས་རྒྱུ། །
ཆུ་མོ་དེ་ཡིས་བཟོས་སོང་། །
ཆུ་ལ་ཁ་གཏིང་མེད་པ། །
ཁྱེད་ཀྱིས་གནང་རོགས་གནང་དང་། ། །
187



ལྷ་སའི་དམངས་ཁྲོད་གླུ་གཞས།
འཕྱོངས་རྒྱས་ལུ་མའི་ལུ་ཆུ། །
བཙོས་པའི་ཆང་ལས་ཞིམ་པ། །
ང་ཡི་ཆུང་འདྲིས་བྱམས་པ། །
ལྷ་ཡུལ་སྲས་ལས་མཚར་བ། །
བསྐལ་བ་འདི་ནས་འཕོས་ནས། །
ཤིག་གི་ལུས་ལ་བླངས་ན། །
བུ་མོ་པད་མ་ལགས་ཀྱི། །
མཆན་ཁུང་འོག་ལ་བསྡད་ཆོག །
ཕ་རྒྱུད་ཙན་དན་སྡོང་པོ། །
མ་རྒྱུད་ལྷ་ཤིང་ཤུག་པ། །
ང་རང་སྲན་མའི་མེ་ཏོག །
ཆུང་འདྲིས་ལོ་གསུམ་ཁམ་བུ། །
ལྷ་སའི་བར་སྐོར་ནང་དུ། །
གོ་ལི་དཀར་པོའི་གང་བྱས། །
ང་དང་སྐྲ་གཞུག་ཟིང་སྐུ། །
བཀའ་མོལ་གནང་རྒྱུ་བསྡད་ཡོད། །
188



གསུམ་པ། མཛའ་གཞས་དང་ཚིག་རྒྱག་
བྱིའུ་ཆུང་ལྕང་མའི་སྒང་ནས། །
མ་མཐོང་མཐོང་རྒྱ་ཆེ་བ། །
མཐོང་ན་རྒྱུ་ལམ་འགྲུལ་པའི། །
གར་སོང་ཤོད་རོགས་གནང་དང་། །
བྱིའུ་ཆུང་ལྕང་མའི་སྒང་ནས། །
གཅིག་ལབ་གཉིས་ལབ་མ་ཟེར། །
གསུང་བཤད་གནང་རྒྱུ་ཡོད་ན། །
ལྕང་གཞུག་འདི་ལ་ཕེབས་དང་། །
བྱམས་པ་དང་པོ་ཐུག་དུས། །
ཡར་ངོའི་ཟླ་དང་འདྲ་བྱུང༌། །
ཐུག་ནས་ཡུན་རིང་སོང་དུས། །
མར་ངོའི་ཟླ་བཞིན་ཉམས་སོང་། །
མི་ཚོ་གཞན་དང་འདྲ་བའི། །
རྒུན་འབྲུམ་ཁ་ཟས་མེད་ཀྱང་། །
སེར་བྱ་ངང་པ་བཞིན་དུ། །
མཉམ་ཟ་མཉམ་རྩེད་བྱེད་རོགས། །
189



ལྷ་སའི་དམངས་ཁྲོད་གླུ་གཞས།
མཛེས་པའི་མེ་ཏོག་འདྲ་བའི། །
ཕྱི་ཚུལ་ང་ལ་མེད་དེ། །
ནང་སེམས་གེ་སར་འདྲ་བའི། །
བསམ་པ་ང་ལ་ཡོད་དོ། །
ཆུ་མོ་ཡར་ཀླུང་གཙང་པོ། །
མ་འགྱུར་བརྟན་ལ་བཞུགས་དང་། །
གསེར་མིག་ཉ་མོའི་བློ་གཏད། །
ཆུ་མོ་ཁྱེད་ལ་བཅོལ་ཡོད། །
གནས་ཚང་ཐེམ་པ་ཡན་ཆད། །
དཀར་མོ་འབྲུ་ཡི་རྩིག་པ། །
ལོངས་སྤྱོད་ཆང་ལ་བཅོལ་ཡང་། །
འཛད་པ་ཡོང་ས་མ་རེད། །
གནས་ཚང་གངས་རི་དཀར་པོ། །
ཁྱིམ་མཚེས་ལྷ་བྱ་གོང་མོ། །
བཞུགས་ན་གསུང་བཤད་སྙན་པ། །
འཕུར་ན་གཤོག་རྩལ་ཆེ་བ། །
190



གསུམ་པ། མཛའ་གཞས་དང་ཚིག་རྒྱག
ཉ་ཕྲུག་གཙང་པོ་རྒྱུས་ཡོད། །
ཉ་རྒན་གདྨ་རྒྱུས་ཡོད། །
མཐའ་ཡས་རྒྱ་མཚོ་ཆེན་པོར། །
མཇལ་བའི་སྨོན་ལམ་རྒྱོབ་ཤོག །
གནམ་དང་སྤྲིན་པའི་བར་ལ། །
འབྲུག་གི་འབྲུག་ཚང་བསགས་ཡོད། །
འབྲུག་ཚང་མ་ཐོར་བར་ལ། །
ཐོག་གི་གནོད་པ་མ་སྐྱེལ། །
ཚིགུ་བཏབ་པའི་འབྲས་བུར། །
ལོ་གསུམ་ཁམ་བུ་སྐྱེས་བྱུང་། །
ཁམ་བུའི་འབྲས་བུ་འདོགས་དུས། །
ས་བཙན་ངར་ངར་མ་གནང་། །
ཆུ་མོ་སྟོད་ལུང་གཙང་པོར། །
ཉ་མོ་དགའ་ནས་ཡོང་ཡོད། །
སྡུག་པོ་དམྱལ་བ་ཡིན་ཡང་། །
བྲལ་དགོས་ལས་ལ་མ་གཏོང་། །
191



ལྷ་སའི་དམངས་ཁྲོད་གླུ་གཞས།
ཉི་མ་བཞུད་པ་མ་རེད། །
སྤྲིན་པས་སྒྲིབ་པ་ཡིན་འགྲོ། །
ལས་འཕྲོ་ཟད་པ་མ་རེད་། །
བར་ཆད་བྱུང་བ་ཡིན་འགྲོ། །
ཕ་རིའི་ཙན་དན་སྡོང་པོའི། །
རྩ་བ་འཛུགས་པར་ཕྱིན་པས། །
ཚུར་རིའི་ལྷ་ཤིང་ཤུག་པའི། །
དྲི་ཞིམ་ཡལ་ནས་མི་འདུག །
འཇོལ་མོ་ལྕང་མའི་རྩེ་ལ། །
བབས་པ་ཙམ་ཞིག་མ་གཏོགས། །
ཕུགས་སུ་འཁྱོལ་བའི་འཇོལ་ཚང་། །
ཐང་ཤིང་སྟེང་ལ་ཡོག་རེད། །
འཇའ་གཅིག་སྤང་ལ་ཟུག་སོང་། །
འཇའ་གཉིས་ཆུ་ལ་ཟུག་སོང་། །
འཇའ་གསུམ་བསྟན་རྒྱས་གླིང་གི། །
ཆོས་རའི་ནང་ལ་ཟུག་སོང་། །
192



གསུམ་པ། མཛའ་གཞས་དང་ཚིག་རྒྱག
སྣག་ཚ་སྣག་བུམ་ནང་ལ། །
སྦུག་སུབ་དོག་པོ་མ་གནང་། །
རྒྱ་ཤོག་དཀར་པོའི་སྟེང་ལ། །
སྨྱུ་གུས་གླུ་དབྱངས་བླངས་ཆོག །
ཨ་མའི་དཔལ་འབྱོར་དངོས་གྲུབ། །
སེམས་ལ་ལྕག་ཅིག་གཏོང་དང་། །
སེམས་ལ་ལྕག་ཅིག་བཏང་ན། །
གཉིད་ལ་སད་དུས་ཡོད་འགྲོ །
ལྕང་མའི་སྟེང་གི་བྱིའུ་ཆུང་། །
སྡོད་ས་མེད་པ་མ་རེད། །
བློ་ལ་བརྟེན་སའི་བྱིའུ་ཚང་། །
གོང་ལའི་སྒང་ལ་བསགས་ཡོད། །
ཕུ་ལ་གངས་རི་ཡོད་བསམས། །
མདའ་ལ་ཞིང་ཁ་བཏབ་ཡོད། །
ཞིང་ཁ་ཐན་པས་འཚིག་དུས། །
གངས་རི་མཐོང་རྒྱུ་མི་འདུག །
193



ལྷ་སའི་དམངས་ཁྲོད་གླུ་གཞས།
གནམ་དེ་སྔོན་པོའི་ཐུགས་ལ། །
ག་རེ་དགོངས་ཀྱི་ཡོད་དམ། །
ལོ་ཡག་ལྗང་པའི་བློ་ལ། །
སྦྲང་ཆར་ཟིལ་མ་བསམས་བྱུང་། །
ཆར་པ་འདི་རུ་བབས་བབས། །
གྲ་ཕྱིའི་ནང་ལ་བབས་ན། །
རྒྱ་ནག་གོང་མས་གནང་བའི། །
དབུ་ཞྭའི་ཚོས་མདོག་ལོག་འགྲོ །
ཆུ་མོ་ཐད་ཀྱི་ཡིན་ན། །
གྲམ་པ་ཞོག་རོགས་གནང་དང་། །
གྲམ་པ་སེར་བྱ་ངང་པའི། །
སྐྱོ་རོགས་བྱེད་པར་དགོས་ཡོད། །
གསེར་གྱི་ཅོག་ཙེའི་སྟེང་ལ། །
སྨྲ་མཁན་ཨ་ཁུ་ནེ་ཙོ། །
རྒྱ་སྐད་སོག་སྐད་མ་སྐྱོན། །
ང་ཡང་ཨ་མ་དྲན་བྱུང་། །
194



གསུམ་པ། མཛའ་གཞས་དང་ཚིག་རྒྱག
མ་གཞི་ཡར་འབྲོག་གཡུ་མཚོ། །
འགྱུར་བའི་ཆུ་ཞིག་མ་རེད། །
ཆུ་སྣ་མང་པོ་འཛོམས་དུས། །
མ་འགྱུར་བརྟན་པར་བཞུགས་དང་། །
བྲག་གཡང་མཐོན་པོའི་སེ་འབྲུམ། །
ཤེལ་སྒོའི་ནང་གི་མོག་མོག །
མིག་གིས་མཐོང་བ་ཙམ་ལས། །
ཁ་ལ་བཟའ་ཡས་མི་འདུག །
ཡང་ཡང་གླུ་གཞས་གཏོང་འདོད། །
ཚང་མའི་བློ་ལ་ཡོད་ཀྱང་། །
བསོད་ནམས་ཅན་ལ་མ་གཏོགས། །
དང་དོད་ཅན་ལ་མི་འདུག །
རི་རྩེར་མེ་ཏོག་ཤར་བ། །
གངས་དང་ལྷགས་པས་བཀབ་སོང་། །
རླུང་དང་བུ་ཡུག་འཚུབ་ཀྱང་། །
195



ལྷ་སའི་དམངས་ཁྲོད་གླུ་གཞས་
མེ་ཏོག་འདབ་མ་མི་ཉམས། །
ཆུ་མོ་མར་འགྲོ་ཤིག་ཤིག །
ཡར་འགྲོ་ཡིན་ན་བསམས་བྱུང་། །
བདག་གི་དྲིན་ཆེན་ཕ་མ། །
གཏན་དུ་བཞུགས་ན་བསམས་བྱུང་། །
བྱ་དེ་ཆུང་ལ་མཛེས་པ། །
གོང་དཀར་གཡུ་བྱ་སྔོན་པོ། །
བྱ་རིགས་མང་པོ་འཛོམས་དུས། །
གཡུ་བྱ་འདྲ་བ་མི་འདུག །
རང་ཡུལ་ཕྱོགས་ལ་མ་སླེབས། །
དྲན་པའི་གླུ་ཆུང་བཏང་ཡོད། །
ཚེ་འདིར་བསྐོས་པའི་ཕ་མ། །
མཇལ་བའི་དུས་ཤིག་ཤར་སོང་། །
ཤུག་གསེབ་མཛེས་པའི་ཕོ་བྲང་། །
ཤིང་སྣ་བརྒྱ་ཡིས་བསྐོར་ཡོད། །
196



གསུམ་པ། མཛའ་གཞས་དང་ཚིག་རྒྱག
བྱིའུ་ཆུང་གསུང་བཤད་སྙན་པ། །
མཆོད་རྟེན་ཡ་ལ་གཟིགས་དང་། །
ཆུ་མོ་ཆུ་རིས་ཤིག་ཤིག ། །
བྱམས་པའི་སྐྲ་ལོ་འདྲ་བ། །
བྱམས་པ་ཡིད་ལ་མ་འཁོར། །
སྐྲ་ལོ་ཡིད་ལ་འཁོར་བྱུང་། །
མཚོ་དེ་ཡར་འབྲོག་མཚོ་ལ། །
སེར་བྱ་དཔུང་ཐང་ཤིག་ཤིག །
དགའ་ཉེ་འཁོར་བ་མ་གཏོགས། །
སྐྱོ་སྟེ་བྲལ་དགོས་མ་གཏོང་། །།
བྱང་གི་སྐར་མ་བསྟན་པ། །
མ་འགྱུར་གཏན་དུ་བཞུགས་དང༌། །
ཉི་མ་ཟླ་བའི་སྐོར་ཕྱོགས། །
ནོར་ཡོང་བསམ་པ་མི་འདུག །
སྤང་གདན་ཁྲ་ཆེན་ཁྲ་ཆུང་། །
197



ལྷ་སའི་དམངས་ཁྲོད་གླུ་གཞས།
ཁྲ་ཐག་ཉེ་ལ་བཏང་ཆོག །
ཐག་རིང་རྒྱང་པའི་ཆུང་འདྲིས། །
ཉེ་ལ་གཏོང་ས་མི་འདུག །
དར་ཆ་དམར་པོའི་ཚོས་གཞི། །
མ་འགྱུར་གཏན་དུ་བཞུགས་དང་། །
ན་ཚོད་ལོན་པའི་དུས་ལ། །
རྒོད་པོས་ལྡིང་སྐོར་ལོས་རྒྱག །
སེམས་པས་བཞེངས་པའི་ལྷ་ཁང་། །
ལུས་པོས་མཇལ་རྒྱུ་བྱུང་ན། །
བཙན་པོའི་སྒོ་ལྕགས་བརྒྱབ་ཀྱང་། །
ལས་འཕྲོའི་ལྡེ་མིག་ཡོག་རེད། །
སེམས་པའི་གཞས་ཡས་ཁང་ལ། །
ལུས་པོས་འགྲོ་རྒྱུ་བྱུང་ན། །
དཔག་ཚད་སྟོང་ཕྲག་ཡོད་ཀྱང་། །
ལུས་པོ་རྡོལ་རྡོལ་ཕྱིན་ཆོག །
198



གསུམ་པ། མཛའ་གཞས་དང་ཚིག་རྒྱག
དཀའ་བ་རི་ཀླུང་བཅད་པའི། །
ཁམ་འབྲས་ཤོག་བུའི་མེ་ཏོག །
དགའ་པོ་དྲི་མཆོག་བཞིན་དུ། །
བུ་མོར་སེམས་པའི་མགོ་བསྐོར། །
དབྱར་ཁ་ཆུ་མིག་གང་ཡོད། །
དགུན་ཁ་བལྟས་པས་མཐོང་བྱུང་། །
བུ་མོའི་ལས་འཕྲོ་གང་ཡོད། །
བལྟས་པས་མཐོང་ས་མི་འདུག །
བྱ་གདང་རྒྱུག་པའི་སྟེང་གི །
གསེར་གྱི་བྱ་ཕོ་བྱ་མོ། །
ལྟོ་གོས་དཀའ་ལས་ཁག་ཀྱང་། །
ལས་ལ་འགྱུར་བ་མ་གཏོང་། །
བུ་མོའི་ཆུང་འདྲིས་དང་པོ། །
རྫ་མོའི་རོང་གི་རྫ་ཆུ། །
ཤང་ཤང་རྣ་བས་ཐོས་ཀྱང་། །
མཇལ་འཕྲད་གསེར་ལས་དཀོན་པ། །
199



ལྷ་སའི་དམངས་ཁྲོད་གླུ་གཞས།
བུ་མོའི་ཆུང་འདྲིས་གཉིས་པ། །
ཞིམ་པོའི་མངའ་རིས་ཁམ་བུ། །
ནམ་མཇུག་བསྐྱལ་དགོས་བསམ་ཡང་། །
དབྱར་སྟོད་སད་ཀྱིས་ཁྱེར་སོང་། །
བུ་མོའི་ཆུང་འདྲིས་གསུམ་པ། །
ལྕང་གསེབ་དུག་གི་ལོ་མ། །
དུག་ཤིང་ནག་པོའི་ཚེར་མ། །
མཛུབ་མོའི་རྩེ་ལ་ཟུག་བྱུང་། །
ཨ་ཚ་ཁ་ནས་མ་ཐོན། །
ཞེན་པ་གཏིང་ནས་ལོག་བྱུང་། །
ཁྱེད་ཀྱིས་སག་སག་སག་ལ་ཕྱིན། །
སྤུ་མ་བ་ལུའི་གསེབ་ལ་ཕྱིན། །
ང་ཡིས་སག་སག་སག་ལ་ཕྱིན། །
བྲག་དང་ཤུག་པའི་གསེབ་ལ་ཕྱིན། །
ནམ་མཁའ་ཡ་ལ་འཛོམས་དུས་བྱས། །
ཡིག་ཆུང་ཕར་གཏོང་ཚུར་གཏོང་བྱས། །
ཡི་གེ་ཡིག་ལན་མ་བྱུང་ན། །
200



གསུམ་པ། མཛའ་གཞས་དང་ཚིག་རྒྱག
ང་ཇ་མི་འཐུང་སྤགས་ཡང་མི་ཟ། །
རྟ་དང་རྟེའུ་བྲལ་བ། །
དྲེལ་ར་ཕན་ཚུན་ཡིན་འགྲོ། །
ང་དང་ཆོས་རྒྱལ་ནོར་བཟང་། །
ག་རེ་བྱས་པའི་ལས་རེད། །
རྟ་ཕོར་བཞོན་ན་ཆེའགྲོ། །
བོང་བུར་བཞོན་ན་ཆུང་འགྲོ། །
ང་ལ་སྨུག་ཆུང་དྲེལ་གྱི། །
བཞོན་རྟ་བཞོན་དྲེལ་དགོས་ཡོད། །
ལྷ་ཤིང་ཤུག་པའི་དཀྱིལ་ལ། །
ཁུ་བྱུག་གཞོན་ནུ་འཛོམས་བཞག །
མང་པོའི་གཏམ་གླེང་མི་དགོས། །
སྙན་པོའི་ཚིག་གསུམ་གསུངས་དང་། །
ང་རའི་ཅོ་ཅོག་དྲན་བྱུང་། །
ཀུན་བཟང་རྣམ་རྒྱལ་དྲན་བྱུང༌། །
201



ལྷ་སའི་དམངས་ཁྲོད་གླུ་གཞས།
ཀུན་བཟང་རྣམ་རྒྱལ་ངང་རྒྱུད། །
སྔོན་མོའི་ཆུ་ལས་རིང་བ། །
སྐྱིད་པོའི་བཀའ་བློན་སྦུག་ལ། །
སིམ་སིམ་གཉིད་ཅིག་ཉལ་བས། །
ཁམ་འབྲས་ཡིད་དགའ་དབྱངས་ཅན། །
རྨི་ལམ་ནང་དུ་མཇལ་བྱུང་། །
ཕྱི་དེ་དཀར་ཡོལ་དཀར་བ། །
ནང་དེ་འོ་མ་དཀར་བ། ། །
དཀར་ཡོལ་ཆག་ཀྱང་དཀར་པོ། །
འོ་མ་བོས་ཀྱང་དཀར་པོ། །
སིམ་སིམ་ཞིང་ཁའི་དཀྱིལ་ལ། །
རིན་ཆེན་ཅོག་མོའི་སྒོ་ང་། །
སྨོན་ལམ་ཚིག་གསུམ་བསྐྱོན་ནས། །
ཨམ་ཕྲག་ནང་དུ་ཆུག་དང་། །
རྡོ་རྗེ་བྲག་ལ་བཞུགས་པའི། །
202



གསུམ་པ། མཛའ་གཞས་དང་ཚིག་རྒྱག
རྡོ་བྲག་རིག་འཛིན་ཆེན་མོ། །
དད་པ་མེད་པ་མ་ཡིན། །
ཆུ་མོ་ཆེ་བས་ལུས་སོང་། །
ཆུ་མོ་ཐད་ཅིག་ཐད་ཅིག །
དར་རྒྱས་གཞུང་ལ་ཐད་ཅིག །
དར་རྒྱས་ཀོང་པོའི་གཞུང་གི །
ཆིབས་ཆུ་ཡོང་བ་ཡོད་དོ། །
ཆུ་མོའི་མཐའ་ལ་འགྲོ་བར། །
ཆུ་རྒྱུད་རྒྱལ་པོས་མ་བསླུ། །
སྐྱིད་པོ་འདུག་ཀྱང་མ་ཞུས། །
སྡུག་པོ་འདུག་ཀྱང་མ་ཞུས། །
སྐྱིད་པོ་གང་འདྲ་ཡོད་མེད། །
ཡབ་ཡུམ་སྤྱན་གཟིགས་ཕེབས་དང༌། །
རོང་དེ་གླང་མ་འཕྲང་ལ། །
མཐོང་རྒྱུ་གནམ་ལས་མི་འདུག །
203



ལྷ་སའི་དམངས་ཁྲོད་གླུ་གཞས།
གནམ་ལ་འཁོར་བའི་སྤྲིན་པ། །
ཡབ་ཡུམ་ཡིན་བསམ་ཡོང་གིས། །
མཁའ་རེག་བྱང་གི་འཇོལ་མོ། །
སེམས་པ་སྐྱོ་སྐྱོ་མ་གནང་། །
ཆོས་ཤིག་བྱེད་དགོས་བསམ་ནས། །
དཔལ་ལྡན་ཞ་ལུར་ཕྱིན་པས། །
ཡར་བལྟས་བླ་མ་མ་མཇལ། །
མར་བལྟས་ཆུང་འདྲིས་མཇལ་བྱུང་། །
སྤང་རི་རྒས་ཁར་ཐུག་སོང་། །
སྤང་རྒྱན་སྔོན་པོའི་སྐྱོ་བ། །
ཡབ་ཡུམ་བགྲེས་ཁར་ཐུག་སོང་། །
ཆུང་བདག་བུ་མོའི་སྐྱོབ། །
ཨ་མ་ལགས་ལ་བུ་ང་། །
མི་དགོས་གསུང་གི་ཡོད་ན། །
དགོན་པ་སེ་ར་འབྲས་སྤུངས། །
ས་ཐག་རྒྱང་ནས་ལུས་སོང་། །
204



གསུམ་པ། མཛའ་གཞས་དང་ཚིག་རྒྱག
རི་མགོ་མཐོན་པོའི་རྩེ་ནས། །
གོང་མོས་སྐྱོ་གླུ་བཏང་བྱུང་། །
གོང་མོ་ཐུགས་ཁག་མི་འདུག །
ང་ཡང་ཨ་མ་དྲན་བྱུང་། །
ལུང་པ་གཡུ་ཡི་ནང་ལ། །
ཆར་པ་གཡུ་ཆར་བབས་སོང་། །
ཧ་ལོའི་མེ་ཏོག་ཤར་ནས། །
གཡུ་ཆར་ཟིལ་པས་སྦྱངས་སོང་། །
རི་འདི་དགའ་ལྡན་རི་ལ། །
གཡས་ཀྱི་ཕྱོགས་ནས་བལྟས་ཆོག །
དགའ་ལྡན་ཆོས་ཀྱི་སྙིང་པོ། །
སྔར་ལས་དར་གསོ་རྒྱས་པ། །
ལྕང་མ་རི་ལ་བཏབ་པས། །
རྩ་བ་ཀླུང་ལ་རྒྱུགས་སོང་། །
ལྕང་མ་ཁོ་རའི་ལས་འགྲོ །
ཀླུང་ལ་ཡོད་པ་མིན་འགྲོ །
205



ལྷ་སའི་དམངས་ཁྲོད་གླུ་གཞས།
ཉི་མ་ཡོད་དུས་ལོག་འགྲོ །
གླིང་བཞི་བསྐོར་ནས་ལོག་འགྲོ །
དཀར་གསལ་ཟླ་བའི་སྐྱོ་རོགས། །
སྐར་མ་སྨིན་དྲུག་ཡོག་རེད། །
ང་ཚོ་ཆོས་གྲོགས་འདི་དག །
བསྐོས་དབང་གང་གི་ཆོས་གྲོགས། །
བསྐོས་སྟོད་འགྱུར་བ་མ་གཏོང་། །
བསྐོས་སྨད་ལས་ཀྱིས་བསྐོས་ཡོང་། །
ཆོས་གྲོགས་ཡག་རི་ཡག་ཚད། །
ཆོས་སྐོར་རྒྱག་ལ་ཐད་སོང༌། །
ང་ནི་ཆོས་སྐོར་རྒྱག་མཁན། །
གནས་མོ་ཡིན་ན་དགའ་བ། །
དབྱར་ཁ་ཆུ་མིག་གང་ཡོད། །
དགུན་ཁ་བལྟས་པས་མཐོང་བྱུང༌། །
བུ་མོའི་སེམས་ཀྱི་ན་ཚ། །
བལྟས་པས་མཐོང་ས་མི་འདུག །
206



གསུམ་པ། མཛའ་གཞས་དང་ཚིག་རྒྱག
དབྱར་ཁ་ཕག་རི་སྐྱིད་པ། །
ཕག་རིའི་སྤང་གཤོངས་སྐྱིད་པ། །
དགུན་ཁ་གྲོ་མོ་སྐྱིད་པ། །
གྲོ་མོ་ཤིང་སྣ་འཛོམས་པ། །
ཕག་རི་ཕག་རི་མ་གསུངས། །
ཕག་གི་གནས་མཐར་ཡོག་རེད། །
ཚོང་དཔོན་ནོར་བུ་བཟང་པོ། །
ས་མཐའ་བསྐོར་ནས་སླེབས་ཡོང་། །
ཕ་ཡུལ་གངས་ལས་དཀར་བ། །
གངས་ཀྱིས་སྐེད་པ་བཟུང་སོང་། །
སྐེད་པ་བཟུང་ནའི་དྲག་ཀ །
གངས་ལ་དབྱར་དགུན་ཡོག་རེད། །
ལ་མོ་ཕ་གིའི་རྒྱབ་བྱས། །
སྤྲིན་བཟང་དཀར་པོའི་འོག་བྱས། །
མ་མཐོང་སྙིང་གི་ཟེའུ་འབྲུ། །
ག་རེ་གནང་གི་ཡོད་དམ། །
207



ལྷ་སའི་དམངས་ཁྲོད་གླུ་གཞས།
རྒྱ་གར་གནས་རི་མཐོ་བ། །
ཙན་དན་དྲི་མ་ཞིམ་པོ། ། །
གནས་རི་མཐོ་ནས་གང་ཡོང་། །
དྲི་མ་ཞིམ་པ་དགའ་འདྲ། །
བློ་ལ་ཡོད་པའི་ཆུང་འདྲིས། །
ལ་མོ་བརྒྱབ་ནས་ཐད་སོང་། །
བྱམས་སྐྱོང་ཕ་མས་གནང་ཡང་། །
སེམས་པའི་གཏིང་ནས་སྐྱོ་བྱུང་། །
བྱ་དེ་སྐྱ་ཀ་ཁྲ་ཆུང༌། །
ལན་ཞིག་སྣོམས་རོགས་གནང་དང་། །
བློ་ལ་ཡོད་པའི་ཆུང་འདྲིས། །
ལོག་ཤོག་གསུངས་རོགས་གནས་དང་། །
བུ་མོ་ཕ་མའི་སྒོ་རྩར། ། །
སྐུ་གཟུགས་བདེ་ཐང་ཡིན་ཡང་། །
ཆུང་འདྲིས་ཡིད་ལ་འཁོར་ནས། །
མཚན་མོའི་གཉིད་ཐེབས་གཅོག་གི །
208



གསུམ་པ། མཛའ་གཞས་དང་ཚིག་རྒྱག
ང་རང་གཉིས་པོའི་ལས་རེད། །
སྙིང་གཏམ་ཚིག་གསུམ་ཤོད་དང་། །
ཕ་ཡུལ་ས་ཐག་རིང་ཡང་། །
མཇལ་བའི་དུས་ཤིག་ཤར་ཡོང་། །
ཏ་ལའི་སྡོང་པོའི་འོག་ལ། །
དགོང་ཞིག་ཉལ་ནས་བསྡད་པས། །
ཆུང་འདྲིས་བྱམས་པ་མེད་པ། །
སེམས་པའི་གཏིང་ནས་སྐྱོ་བྱུང་། །
ཀ་གདུང་ཀ་གཞུས་འཁྱོག་པའི། །
གདུང་མ་ཡིད་བཞིན་ནོར་བུ། །
བུ་མོ་ཨ་མས་བཙལ་བའི། །
ལས་ཡོད་པ་སངས་བུ་འཁྲིད། །
རྟ་མཐུར་འཐེན་འཐེན་མ་གནང་། །
ལྷ་སྲས་ཡིད་འཕྲོག་མཛེས་མ། །
དེ་འདྲ་ཡབ་ཀྱིས་མཁྱེན་ན། །
བུ་ལ་བཀའ་བཀྱོན་གནང་ཡོང་། །
209



༈ འ ་ ༌་མངས་ཁྲོང་་་གཞས་
ཤང་ཤང་ཆུ་མོའི་དཀྱིལ་ལ་ །
ཉ་ལ་གཤོག་པ་སྐྱེས་བཞག །
ཉ་ལ་གཤོག་པ་སྐྱེས་ཀྱང་། །
འཕུར་བའི་དབང་ཆ་མི་འདུག །
དགུན་དུས་གྲང་ཟུག་ཆེ་བ། །
དགུན་ཆས་གཡར་པོ་གནང་རོགས། །
དགུན་ཆས་ལུ་གུ་ཚ་རུ། །
ཨ་མའི་དྲུང་ལས་ལྷག་པ། །
གངས་རི་དཀར་ཁ་གཙང་ཡང་། །
འབབ་རྒྱུ་ཆུ་ལས་མི་འདུག །
སེང་གེ་དཀར་མོའི་བློ་གཏད། །
སེར་སྤང་ནུབ་ལ་བཅོལ་ཡོད། །
རྒྱ་གར་རྡོ་རྗེ་གདན་ལ། །
ཐད་མཁན་མི་ཞིག་བྱུང་ན། །
ཆེན་པོའི་ལག་རྟགས་མེད་ཀྱང་། །
སེམས་པའི་ཡིག་ཆུང་བསྐུར་ཆོག །
21 0



གསུམ་པ། མཛའ་གཞས་དང་ཚིག་རྒྱག
ཆུ་མོས་ཐད་ཀྱི་མ་གསུངས། །
ཉ་མོས་སྡོད་ཀྱི་མ་གསུངས། །
ཆུ་དང་ཉ་མོའི་བར་ལ། །
ཞལ་བཞེས་གང་འདྲ་ཡོད་དམ། །
ཇ་མདོང་རག་ཤན་ན་ང་ལ། །
ཇ་ཕྱེད་མར་ཕྱེད་བསྲུབས་ཡོད། །
མཆོད་ཞལ་རྫབ་ཡའི་ནང་ནས། །
དབྱེ་འབྱེད་གཏོང་བ་མ་གནང་། །
རྟ་གསར་སྒ་རྒྱུག་ཅིག་ལ། །
ཚེ་གང་བཞོན་རྒྱུ་བྱུང་ན། །
ཐ་མ་ཡབ་དྲས་བཏང་ཡང་། །
ང་རང་གཉིས་པོའི་ལས་རེད། །
རྒྱབ་རི་འདི་ནི་བྲག་རེད། །
མདུན་རི་འདི་ནི་ཆུ་རེད། །
ཨོ་ལོའི་བློ་གཏད་བཅོལ་ས། །
སེར་བྱ་ངང་པ་ཡིན་པ། །
21 1



ལྷ་སའི་དམངས་ཁྲོད་གླུ་གཞས་
རྟ་ཕོ་ཟིང་རྟ་མ་རེད། །
ཟིང་རྟ་འགྲོས་མ་མ་རེད། །
ཕ་མའི་ཐུགས་ལ་མི་འདུག །
རྟ་རའི་ནང་ལ་བཞུགས་དང་། །
ཆོས་འདི་པད་མ་བཀའ་ཐང་། །
ང་ལ་ལན་གཅིག་གཡོར་དང་། །
ང་གཉིས་ལས་འཕྲོ་ཡོད་མེད། །
བཀའ་ཐང་ནང་ལ་བལྟས་ཆོག །
སེམས་པ་སྐྱོ་ཡང་མི་སྐྱོ། །
ག་རེ་བྱས་ཏེ་སྐྱོ་བ། །
ཉིན་མོའི་ཉི་མ་ཐད་ཀྱང་། །
མཚན་མོའི་ཟླ་བ་ཤར་སོང་། །
བྱང་ཐང་རྟ་ཁྱུའི་དཀྱིལ་ལ། །
ངོས་འཛིན་རྒྱག་པར་མ་ཕྱིན། །
བློ་ཡོད་ཚེ་བརྟན་རྐྱང་པོ། །
ཞགས་པའི་འོག་ཏུ་ཚུད་སོང་། །
212



གསུམ་པ། མཛའ་གཞས་དང་ཚིག་རྒྱག
ཕུ་ནས་ཕུ་ཆུ་ལུད་སོང་། །
བློས་ཐུབ་ཟམ་པ་ཁྱེར་སོང་། །
བྱ་ཆེན་ཀ་ལ་པིང་ཀ ། །
ནམ་འཕང་བཅད་ནས་ཐད་སོང་། །
་
།
ཡུལ་དེ་གླིང་དཀར་སྟོད་སྨད། ། ་
དམན་དེ་སེང་ལྕམ་འབྲུག་མོ། །
ལས་ལ་གེ་སར་བསྐོས་ནས། །
དགྲ་ལ་འུག་པ་མ་གཏོང་། །
བསངས་དེ་སྔ་བསངས་དགོང་བསངས། །
བསངས་ཤིང་འབེལ་ནས་མ་བཏང་། །
བྱམས་པའི་ཁ་དན་ཚིག་དན། །
གནས་ཡོང་བསམས་ནས་བཏང་ཡོད། །
ལ་ལ་ལ་བཙས་དགོས་ཀྱིས། །
ཆུ་ལ་ཟམ་པ་དགོས་ཀྱིས། །
ང་དང་བྱམས་པའི་བར་ག །
བལྟ་སའི་སྒེའུ་ཁུང་དགོས་ཀྱིས། །
213



ལྷ་སའི་དམངས་ཁྲོད་གླུ་གཞས།
མཚོ་སྡོད་གསེར་བྱ་ངང་པ། །
མཚོ་སྨད་གཡུ་བྱ་ངང་པ། །
ལས་དང་ལས་འཕྲོ་ཡོད་ན། །
མཚོ་དཀྱིལ་འདི་རུ་ཕེབས་དང་། །
གདན་དེ་སྟག་གདན་གཟིག་གདན། །
མཐའ་བཞི་རྒྱ་ནག་ལྕགས་རི། །
ཁྱེད་རང་ཕེབས་པས་ཡག་བྱུང་། །
བོད་ལ་བདེ་སྐྱིད་ཐོབ་བྱུང་། །
རྩ་བ་བྱུ་རུའི་སྡོང་པོ། །
ཡལ་ག་གཡུ་ཡི་སྡོང་པོ། །
འབྲས་བུ་མུ་ཏིག་བཞིན་དུ། །
འགྱུར་བ་ཡོང་ས་མ་རེད། །
སྤང་ལ་སེར་ཤ་ཡོད་མེད། །
གཡང་དཔོན་ལགས་ལ་དྲིས་དང་། །
བུ་མོར་ངང་རྒྱུད་ཡོད་མེད། །
ཡབ་ཡུམ་གཉིས་ལ་དྲིས་དང་། །
214



གསུམ་པ། མཛའ་གཞས་དང་ཚིག་རྒྱག
སྒྲ་སྙན་ཏང་ཏང་མ་གསུངས། །
ནོར་བུ་གླིང་ཁ་དྲན་བྱུང་། །
ཆུ་མོས་ཤང་ཤང་མ་གསུངས། །
ལྷ་སའི་སྐྱིད་ཆུ་དྲན་བྱུང་། །
སྟར་ཁ་ལི་ཤི་སྒྲོན་མའི། །
ནང་ཟས་བཟའ་རྒྱུ་བྱུང་ན། །
རིན་ཆེན་སྲོག་དང་བྲལ་ཡང་། །
སྐུ་ཚེ་སྔོན་མའི་ལས་རེད། །
གྲོང་སྟོད་ཡ་གིའི་ཕོ་གསར། །
གྲོང་སྨད་མ་གིའི་མོ་གསར། །
ཡིབ་ས་ཁག་ཁག་ཡིན་ཡང་། །
འཛོམས་ས་གཅིག་པ་ཡིན་པ། །
ནག་ཆུང་སྲན་མས་གསོས་པའི། །
དྲེལ་ལ་ཀོང་པོ་རྒྱ་དྲེལ། །
འགྲོས་ཆེན་འོག་གི་འགྲོས་ཆུང་། །
ཕ་རིའི་ཐང་ལ་རྒྱབ་ཤོག །
215



ལྷ་སའི་དམངས་ཁྲོད་གླུ་གཞས།
སེམས་མཐུན་ལས་འཕྲོའི་མེ་ཏོག །
ལྡུམ་རའི་ནང་ནས་ཤར་བྱུང་། །
སེམས་པར་བར་ཆད་མ་གཏོང་། །
ལས་འཕྲོའི་ཡལ་འདབ་རྒྱས་ཡོང་། །
ནགས་གཤོངས་རྩྭ་སྣ་འཛོམས་པས། །
གཡང་མོ་འཚོ་རྒྱུ་བྱུང་ན། །
གཅན་གཟན་སྤྱང་ཀིའི་འཇིགས་པ། །
འཁུར་དགོས་བྱུང་ཡང་དྲག་ཀ །
ཆུ་དེ་ཤར་ཆུ་སྔོན་མོ། །
ལང་ལོང་རྒྱུགས་རྒྱུ་མེད་ཀྱང་། །
ཆུ་མིག་ལོ་ཆུ་འདྲ་བ། །
རྒྱུན་རིང་རྒྱུགས་རོགས་གནང་དང་། །
ལག་ཆུང་གཡས་པའི་ཕུ་ཐུང་། །
ཀོ་བ་བཏང་ནས་ཟད་སོང་། །
གཡོན་མ་དགོངས་པ་མ་ཚོམས། །
ཕུ་རྩེ་བསྒར་དགོས་བྱས་སོང་། །
216



གསུམ་པ། མཛའ་གཞས་དང་ཚིག་རྒྱག
ཁྱེད་རང་གསེར་གྱི་སྐམ་པ། །
ང་རང་དངུལ་གྱི་སྐམ་པ། །
དེ་ལ་རྒྱལ་ཁམས་གཞན་གྱིས། །
གཡུལ་འཁྲུག་རྒྱག་པ་མ་གནང་། །
ཤ་དེ་རྒོད་པོས་བཟས་སོང་། །
རྒོད་པོ་ནམ་འཕང་བཅད་སོང་། །
རྣམ་ཤེས་འཁོར་བར་འཁྱམས་སོང་། །
བྱམས་སྐྱོང་གནང་མཁན་མི་འདུག །
བྲག་དཀར་པོ་ཡར་འཛོམས་མར་འཛོམས་རེད། །
རྒོད་ཐང་དཀར་ཡར་འཕུར་མར་འཕུར་རེད། །
འབབ་བསམ་ནས་འཕུར་ལོ་མ་རེད་དེ། །
བྲག་དཀར་འཛོམས་རྒྱུས་མངའ་ལེན་འདོད་རེད། །
ཤིང་ཤུག་པ་ཡར་ཉལ་མར་ཉལ་རེད། །
བྱ་ཁུ་བྱུག་ཡར་འཕུར་མར་འཕུར་རེད། །
འབབ་བསམས་ནས་འཕུར་ལེ་མ་རེད་དེ། །
ཤིང་ཤུག་པའི་རྒྱུས་མངའ་ལེན་འདོད་རེད། །
217



ལྷ་སའི་དམངས་ཁྲོད་གླུ་གཞས།
ཆུ་དེ་གཞོང་པ་ལྷ་ཆུ། །
ནས་དེ་སྟོད་ལུང་དཀར་མོ། །
དེ་ཡི་མཆོད་ཆང་བཞེས་མཁན། །
མྱང་གསུམ་མྱང་དགོས་མི་འདུག །
གནམ་དེ་སྔོན་པོའི་དཀྱིལ་ལ། །
སྤྲིན་པ་འཇའ་སྤྲིན་ཤིག་ཤིག །
བུ་ཆུང་གར་འགྲོའི་ས་ལ། །
སྤྲིན་གཡབ་གཏོང་རོགས་གནང་དང་། །
ལྷམ་ཡུ་རྙིང་པ་ཡིན་ཡང་། །
རྡོག་པ་ཡོད་ན་ཆོག་གོ །
ཆུང་འདྲིས་མཚར་པོ་མེད་ཀྱང་། །
བརྩེ་དུང་ཡོད་ན་ཆོག་གོ །
བྱམས་པས་ལྕང་མའི་གསེབ་ནས། །
གསང་བརྡ་བཏང་བ་གནང་བྱུང་། །
ཡབ་ཀྱིས་སུ་རེད་གསུངས་བྱུང་། །
ལོ་མའི་སྒྲ་རེད་ཞུས་ཡོད། །
218



གསུམ་པ། མཛའ་གཞས་དང་ཚིག་རྒྱག
ལ་དེ་གམ་པ་ལ་མོ། །
བསོད་བདེ་ཡིན་ཡང་ཚེ་བྱུང་། །
ཡར་འབྲོག་སྒང་གི་རླུང་བུ། །
ཤ་ཚ་ཡིན་ཡང་ཆེ་བྱུང་། །
བོད་ནས་ཐོན་པའི་བོད་མར། །
རྒྱ་ནག་ཐོན་པའི་རྒྱུ་ཇ། །
སྐལ་ལྡན་མདོང་མོའི་ནང་ལ། །
ལས་འཕྲོའི་ཤད་ཅིག་རྒྱོབ་དང་། །
མ་བྲིས་མིག་ལ་མཛེས་པ། །
སེམས་ཅན་སྟག་གི་རི་མོ། །
བྲིས་ནས་འགྱུར་བ་མེད་པ། །
བྱམས་པའི་བརྩེ་དུང་རི་མོ། །
མི་ཚོས་བློ་ཡོད་བུ་དེ། །
རེ་རེ་བཞིན་དུ་འདེམས་ཀྱིས། །
ང་ལ་མཐོང་འདྲིས་མེད་པའི། །
གྲོགས་དེ་སྦྱར་དོན་ཅི་ཡིན། །
219



ལྷ་སའི་དམངས་ཁྲོད་གླུ་གཞས།
མ་གིའི་མཚོ་མོའི་ནང་གི། །
སེར་བྱ་ཕོ་མོར་ལྟོས་དང་། །
མཚོ་མོ་དར་ཁ་འགྲིགས་ཀྱང་། །
རྩེད་ཡ་བྲལ་མཁན་མི་འདུག །
བཀའ་དབང་བཙན་པོའི་འོག་ནས །
བློ་ཡོད་ཆུང་འདྲིས་བོར་ཀྱང་། །
ཤི་བའི་ཉིན་མོ་མ་གཏོགས། །
ཆུང་འདྲིས་བརྗེད་པ་མི་འདུག །
ཕ་ཡུལ་རི་རྒྱུད་མཐོང་བྱུང་། །
ཕ་སྤུན་ཡིད་ལ་དྲན་བྱུང་། །
གཙང་ཆབ་སྔོན་མོ་མཐོང་དུས། །
མཆི་མ་རེ་རེ་ཤོར་བྱུང་། །
བྱ་ཁུ་བྱུག་འཁྲུངས་ས་མོན་ནས་རེད། །
ས་མོན་ཡུལ་བཞག་ནས་ཤིང་ཁ་འགྲིམས། །
ས་མོན་ཡུལ་མི་སྐྱིད་ཟེར་ལེ་མིན། །
ཤིང་ཤུག་པ་ངེད་གཉིད་སྔོན་ལས་རེད། །
220



གསུམ་པ། མཛའ་གཞས་དང་ཚིག་རྒྱག
རྒོད་ཐང་དཀར་འཁྲུངས་ས་རྒྱ་གར་རེད། །
ས་རྒྱ་གར་བཞག་ནས་བྲག་སྟོད་འགྲིམས། །
ས་རྒྱ་གར་མི་སྐྱིད་ཟེར་ལེ་མིན། །
བྲག་དཀར་རྫོང་ངེད་གཉིས་སྔོན་ལས་རེད། །
མཛོ་ཁྱུང་དཀར་སྐྱེ་ས་ཁྱུང་པོ་རེད། །
ས་ཁྱུང་པོ་བཞག་ནས་ཆུ་མ་འགྲིམས། །
ས་ཁྱུང་པོ་མི་སྐྱིད་ཟེར་ལེ་མིན། །
ཞིང་ཆུ་མ་ངེད་གཉིས་སྔོན་ལས་རེད། །
དྲེལ་སྨུག་ཆུང་སྐྱེས་ཟི་ལིང་རེད། །
ས་ཟི་ལིང་བཞག་ནས་ལམ་ཁ་འགྲིམས། །
ས་ཟི་ལིང་མི་སྐྱིད་ཟེར་ལེ་མིན། །
ལམ་སྐྱ་མོ་ངེད་གཉིས་སྔོན་ལས་རེད། །
རོགས་ཆུང་འདྲིས་འཁྲུངས་ས་ཕ་མ་རེད། །
དྲིན་ཕ་མ་བཞག་ནས་གཞན་ཡུལ་འགྲིམས།
དྲིན་ཕ་མ་མི་བྱམས་ཟེར་ལེ་མིན། །
རོགས་མཐུན་པོ་ངེད་གཉིས་སྔོན་ལས་རེད། །
221



ལྷ་སའི་དམངས་ཁྲོད་གླུ་གཞས་
འབྲས་སྤུངས་རྒྱ་ཞེང་ཆེ་བ། །
འབྲས་སྤུངས་འབྲས་ཀྱི་སྡོང་པོ། །
གནས་ཆུང་སྐྱིད་པའི་སྒང་ལ། །
སྦྱར་པས་གཡས་སྐོར་རྒྱག་གིས། །
རི་མགོ་མཐོན་པོའི་ཆུ་མིག །
ཇ་དང་ཆང་ལས་ཞིམ་སོང་། །
ས་ཐག་རིང་པོའི་གནས་མོ། །
དྲིན་ཆེན་མ་ལས་དགའ་སོང་། །
སྐྱིད་ཟེར་བ་དཔོན་པོའི་ལག་ན་ཡོད། །
ངས་ཉོ་བསམ་ཡོད་དེ་ཉོ་ཐབས་མེད། །
སྡུག་ཟེར་བ་གཡོག་པོའི་མགོ་ལ་ཡོད། །
ངས་བཙོང་བསམ་ཡོད་དེ་འཚོང་ཐབས་མེད། །
ཆུ་ནི་ཆུ་ཕུགས་གཅིག་པ། །
སོ་སོར་འགྲོ་དགོས་བྱུང་ན། །
མཐའ་མ་རྒྱ་མཚོར་འགྲོ་དུས། །
ཐུག་པའི་སྨོན་ལམ་ཐོབ་ཤོག །
222



གསུམ་པ། མཛའ་གཞས་དང་ཚིག་རྒྱག
མ་འདྲིས་ཕ་བཟང་བུ་ཆུང་། །
འགྲོགས་ཡོང་བསམ་པ་མ་བྱུང་། །
འགྲོགས་ནས་བློ་སེམས་མཐུན་ན། །
འགྱོད་སེམས་ཡིད་ལ་མི་འདུག །
རི་བཟང་སྨུག་པས་བསྒྲིབས་པར། །
སེམས་པ་སྐྱོ་སྐྱོ་མ་གནང་། །
སྨུག་པ་ཡལ་པའི་དུས་སུ། །།
མཇལ་འཕྲད་ཡོད་པ་ཞུས་ཆོག །
རི་འདི་རི་བཟོ་ཡག་ག །
ཤར་ཕྱོགས་དཔལ་གྱི་རི་བོ། །
ང་ནི་དེ་ལ་འཁོར་བའི། །
ལྷ་བྱ་ཡིན་ན་དགའ་བ། །
རྒྱ་མཚོའི་མཐའ་ལ་ཕྱིན་པས། །
མུ་ཏིག་དོ་ཤལ་རྙེད་བྱུང་། །
གསེར་གྱི་བཅུ་ཤད་མེད་པར། །
མུ་ཏིག་དོ་ཤལ་གང་ཡོད། །
223



ལྷ་སའི་དམངས་ཁྲོད་གླུ་གཞས།
བྱམས་པ་མཐོ་ནས་གང་ཡོང་། །
ཐོག་གའི་དར་ལྕོག་མི་ཡོང་། །
དར་ར་ཕྱུར་ཁུ་ཡིན་ནའི། །
མཉམ་ཟ་མཉམ་འཐུང་བྱས་ཆོག །
ཇ་ཆང་ལྷ་མོ་བཞིན་དུ། །
ཉ་མོ་ཆུ་དང་འགྲོགས་བཞིན། །
ལུས་སེམས་འདྲེས་པའི་ཆུང་འདྲིས། །
གཏན་དུ་འགྲོགས་རོགས་གནང་དང་། །
སྐྱིད་པའི་ལྷ་བབ་སྐྱིད་གཞུང་། །
བུ་མོ་མེ་ཏོག་འདྲ་བ། །
སེམས་ལ་ཡོད་པའི་བུ་མོའི། །
ཐུགས་ལ་ག་རེ་དགོངས་ཡོད། །
ཁྱེད་ནི་ས་གཞི་གཤིན་པོ། །
ང་ནི་ས་བོན་སྣ་ལྔ། །
ང་གཉིས་བློ་སེམས་མཐུན་ན། །
འབྲས་བུ་ལས་ཀྱི་བླངས་ཆོག །
224



གསུམ་པ། མཛའ་གཞས་དང་ཚིག་རྒྱག
དབུ་ལྕང་ལྔ་རླབས་ཤིག་ཤིག །
སྐྲ་གཞུག་སྟོང་སྐུད་གསུམ་སྒྲིལ། །
གསེར་གྱི་གའུ་ཞིག་བརྒྱབ་ན། །
བཀའ་བཀྱོན་གནང་མཁན་ཨེ་ཡོད། །
དཀར་པོའི་རྒྱ་ཤོག་སྟེང་ལ། །
ནག་པོའི་ཡིག་ཆུང་བྲིས་ཡོད། །
ཆུང་འདྲིས་ཡིད་ཆེས་ཡོད་ན། །
ཚིག་དོན་ཐུགས་ལ་ཞོག་དང་། །
རྒྱ་གར་ཤེལ་མདོག་ཁ་ལ། ། །
ཆུང་འདྲིས་བ་སོའི་ཤ་ཀྲད། །
དཀའ་བ་སྤྱད་ནས་སོང་བས། །
མཇལ་འཕྲད་ཡོད་པ་གནང་དང་། །
ཟངས་ཆུང་བུམ་པ་དམར་པོ། །
ཞལ་གསང་གནང་རོགས་གནང་དང་། །
ང་ནི་རྨ་བྱའི་སྒྲོ་མདོངས། །
རང་མགོ་ཐོན་པའི་ཁྱད་འདུག །
225



ལྷ་སའི་དམངས་ཁྲོད་གླུ་གཞས།
ཆུང་འདྲིས་ངེད་གཉིས་གཏམ་དེ། །
རྡོ་ལ་རི་མོ་བརྐོས་འདྲ། །
ཆར་པ་ལོ་གསུམ་བབ་ཀྱང་། །
རི་མོ་ཟུབ་ས་མ་རེད། །
ཆུ་སྐྱེས་པདྨ་ཟེར་བ། །
སྐྱེ་ཡུལ་ཆུ་ལ་ཡིན་ཡང་། །
ས་སྟེང་བུང་བ་ང་རང་། ། ་
མེ་ཏོག་ཁྱེད་ལ་འདོད་ཀྱིས། །
མཛེས་པའི་ལྷ་ཤིང་ཤུག་པ། །
རི་མགོ་མཐོན་པོར་འཁྲུངས་ཀྱང་། །
ལས་འགྲོའི་དྲི་ཞིམ་མངར་བསུང་། །
ལུང་པའི་མདའ་རུ་འཐུལ་བྱུང་། །
སེམས་མཐུན་ཆུང་འདྲིས་བྱམས་པར། །
གསེར་གྱི་ཚིགས་ཁེབས་སྤྲད་ཡོད། །
སེམས་པ་མཐུན་པའི་རི་མོ། །
ཚིགས་ཁེབས་ནང་ནས་གསལ་སོང་། །
226



གསུམ་པ། མཛའ་གཞས་དང་ཚིག་རྒྱག
སྤྲིན་བཟང་དགུང་ལ་རྒྱུག་པས། །
འགྲོས་ཆེན་རྟ་ཕོས་མི་ཟིན། །
ངེད་གཉིས་བློ་སེམས་མཐུན་པས། །
སུས་ཀྱང་བཀག་པས་མི་ཐུབ། །
གནམ་ལ་སྐར་མ་མཛེས་པ། །
ས་ལ་མེ་ཏོག་མཛེས་པ། །
ས་དང་གནམ་གྱི་བར་དུ། །
བདག་གི་ཆུང་འདྲིས་མཛེས་པ། །
ང་གཉིས་ཆུང་འདྲིས་བྱམས་པ། །
ཁ་འབྲས་མཚར་པོ་མེད་ཀྱང་། །
སྲ་ཞིང་བརྟན་པའི་བརྩེ་གདུང་། །
ཆུང་འདྲིས་ཁོང་ལ་ཡོད་དོ། །
མཛེས་པའི་ལྷ་ཤིང་ཤུག་པ། །
ཐོབ་ཐང་བདག་ལ་མེད་ཀྱང༌། །
ཁྱེད་ཀྱི་འཛད་མེད་དྲི་བཟང་། །
འཐུལ་བ་ཙམ་གྱིས་ངོམས་སོང་། །
227



ལྷ་སའི་དམངས་ཁྲོད་གླུ་གཞས།
ཆུང་འདྲིས་ངེད་གཉིས་གཏམ་དཔེ། །
ཐང་ཤིང་ཤུག་པ་འདྲ་ཡོད། །
རྐྱེན་ངན་བར་ཆད་འཕྲད་ཀྱང་། །
ཐུགས་ལ་དགོས་པ་མི་དགོས། །
བྱིའུ་དེ་སྐྱ་ཀ་ཁྲ་ཆུང་། །
ཐུགས་འདོད་བློ་ལ་འདུག་པས། །
གསུང་སྐད་སྙན་པའི་སྙིང་གཏམ། །
བུ་ཆུང་བདག་ལ་གསུང་དང་། །
ཆུང་འདྲིས་གངས་རི་དཀར་པོ། །
ང་རང་སེང་གེ་དཀར་མོ། །
གངས་ལ་སེང་གེ་དཀར་མོ། །
འཁོར་བཞག་སུ་ཡིས་ཟེར་བ། །
ཞིང་ཆུང་སྔོ་ཁ་ལེགས་པའི། །
འོང་སྐོར་རྒྱག་པར་ཕྱིན་པས། །
སྔར་ནས་འདྲིས་པའི་བྱམས་པ། །
འོང་གཤམ་དེ་རུ་མཇལ་བྱུང་། །
228



གསུམ་པ། མཛའ་གཞས་དང་ཚིག་རྒྱག
ཆང་དང་ཇ་ཁྲ་འཁྱེར་ནས། །
བྱམས་པ་བསླུ་བར་མ་ཕྱིན། །
ཁ་བ་བབ་འདོད་ལྟར་གྱི། །
ཐོག་ཁུང་ནང་ནས་བབ་བྱུང་། །
ཚེས་ཆེན་བཅོ་ལྔའི་ཉིན་མོ། །
དཔལ་ལྷ་གསོལ་བར་ཕྱིན་པས། །
སྔར་སོང་འདྲིས་པའི་ཆུང་འདྲིས། །
སྒོ་མཆོར་འོག་ཏུ་མཇལ་བྱུང་། །
ལ་མོ་ཡ་གིའི་རྒྱབ་བྱས། །
སྤྲིན་བཟང་ཡ་གིའི་འོག་བྱས། །
ལ་རྒྱབ་སྤྲིན་པའི་འོག་ན། །
བརྩེ་བའི་ཆུང་འདྲིས་ཡོག་རེད། །
ཆུང་འདྲིས་ང་གཉིས་ལས་ལ། །
དཀར་གསལ་ཟླ་བ་ཤར་བྱུང་། །
ཤ་ཚ་སྙིང་གི་བརྩེ་དུང་། །
སེམས་པའི་མེ་ཏོག་འཁྲུངས་ཡོད། །
229



ལྷ་སའི་དམངས་ཁྲོད་གླུ་གཞས་
ཁྱེད་ཞལ་བཅོ་ལྔའི་ཟླ་བ། །
སྤྱན་མིག་ཐོ་རེངས་སྐར་ཆེན། །
སྐུ་གཟུགས་ཙ་རིའི་སྨྱུག་མ། །
ཐུགས་སེམས་གངས་ལས་དཀར་བ། །
དཀར་ཆུ་འོ་མས་མ་བཀྲུས། །
ཞལ་རས་དཀར་གསལ་ཟླ་བ། །
ཙ་རིའི་རོང་ལས་མ་སྐྱེས། །
སྐུ་གཟུགས་མདའ་ལས་འདྲོང་བ། །
ཟླ་གཅིག་ཀ་ཁ་བསླབས་ཀྱང་། །
ཡིད་ལ་འཇགས་རྒྱུ་མི་འདུག །
དགོང་གཅིག་བྱམས་པའི་སྙིང་གཏམ། །
རྡོ་ལ་རི་མོ་བརྐོས་འདྲ། །
ཆུ་མོ་ཡོད་ན་འཁྲུག་ཤོག །
ལྷ་ཀླུ་ཡོད་ན་འཁྲུག་ཤོག །
ང་དང་ཆུ་ཤིང་འོམ་བུ། །
བཅད་ཀྱང་ཆོད་ས་མ་རེད། །
230



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་བྱམས་པ་ཁྱེད་ལ། །
ཆང་ཕོར་མཐོན་པོར་བཀྱག་ཡོད། །
བརྩེ་དུང་ཆང་ནས་མཚོན་ཡོད། །
འཛེམ་བག་མེད་པར་མཆོད་དང༌། །
དྲོ་སྐྱིད་ཉི་འོད་འཕྲོས་ཚེ། །
གངས་ཅན་པད་མ་བཞད་དོ། །
ངེད་གཉིས་ལྷན་འཛོམས་བྱུང་བས། །
མ་འོངས་ཕུགས་རེས་ཁེངས་སོ། །
མེ་ཏོག་ལམ་ཐག་རིང་བསམ། །
བསམ་བློ་གཏོང་བ་མ་གནང་། །
མེ་ཏོག་འདེབས་ཚད་རན་གྱིས། །
དུས་ཚོད་ཤར་གྲབས་ཡོད་དོ། །
ལྷམ་དང་ཡུ་བ་བྲལ་ནས། །
ལོ་ངོ་ཁ་ཤས་ཕྱིན་སོང་། །
ལྷམ་སྒྲོག་ཁོ་ཐག་མ་ཆོད། །
བྱིན་པའི་ཉཱལ་འཁྲིལ་བྱུང་། །
231



ལྷ་སའི་དམངས་ཁྲོད་གླུ་གཞས།
པད་སྡོང་ལྡུམ་རའི་ནང་ལ། །
རྒྱང་རིང་དྲི་མཆོག་ཞིམ་སོང་། །
བུ་ངས་གཡུ་སྦྲང་བཞིན་དུ། །
ངང་གིས་ངང་གིས་མཇལ་ཆོག །
སྐུ་འཇུག་ལྡང་སེ་མཆོད་པ། །
ལྷོ་རྒྱུད་ཕྱོགས་ནས་ཡོག་རེད། །
ང་ནི་ལྗང་སེའི་ཕྱོགས་ཀྱི། །
ཐེབ་ཆི་ཡིན་ན་དགའ་བ། །
ཉིན་མོ་ར་ལུག་འཚོ་འཚོ། །
ཁྲ་ཆུང་མིག་གི་འཚོས་ཡོད། །
དགོང་མོ་ལྷས་རར་འཁོར་འཁོར། །
ལུས་སེམས་གཉིས་ཀྱིས་འཁོར་ཡོད། །
རྒྱབ་ནས་བལྟས་ན་ར་འདྲ། །
མདུན་ནས་བལྟས་ན་ཁྱི་འདྲ། །
བུ་མོ་ཁྱི་ཁ་ར་འདྲ། །།
ཕྱག་ལ་ཕེབས་པ་གནང་བྱུང་། །
232



གསུམ་པ། མཛའ་གཞས་དང་ཚིག་རྒྱག
ཁམ་བུ་ཁ་ལ་ཞིམ་པ། །
མེ་ཏོག་མིག་ལ་མཛེས་པ། །
ཞིམ་པའི་ཁམ་བུ་ཟ་དུས། །
མེ་ཏོག་དགོངས་པ་མ་འཚོམས། །
པང་གདན་ལྗང་ཁྲའི་འོག་ལ། །
བརྒྱབ་ཚད་ཁེ་ལ་ཕྱིན་སོང་། །
ལན་ཆགས་ཕྲུ་གུ་མེད་པས། །
ང་རང་གནས་བཟོད་བདེ་བ། །
སྤང་སྟོད་ཡ་ལ་མ་གཏོགས། །
རྩྭ་ཁ་མེད་པ་མ་རེད། །
ལུང་ཆུང་འདི་ལ་མ་གཏོགས། །
བུ་མོ་མེད་པ་མ་རེད། །
དཀར་པོ་དགའ་ན་དཀར་ཡོལ། །
དམར་པོ་དགའ་ན་བྱུ་རུ། ། ་
རྫ་ཁོག་ཁ་ཆག་གཅིག་ལ། །
སེམས་པ་ཤོར་གྱི་མ་རེད། །
233



ལྷ་སའི་དམངས་ཁྲོད་གླུ་གཞས།
གནམ་དེ་ཐབ་བེ་ཐིབ་བེ། །
སད་དང་སེར་བའི་གཞི་མ། །
བྱམས་པ་སེམས་གཉིས་ཁོག་སྟོང་། །
གྱོད་ཀྱི་གཞི་མ་ཡིན་ནོ། །
གནམ་ལ་སྤྲིན་པ་འཁོར་འཁོར། །
ང་ཡིས་ཁྱེད་ལ་མ་འཁོར། ། ་
ཀོ་ཡོལ་ཡ་མར་འབྱར་འབྱར། །
ཁྱེད་ཀྱི་ང་ལ་འབྱར་བྱུང་། །
སེམས་པའི་སྒང་ལ་སེམས་པ། །
བཞག་གནང་དགོས་པ་མི་འདུག །
ཤ་ཁྲག་ལུས་པོའི་ཡང་ལྕི། ། །
གཏམ་མི་ང་ལ་མི་དགོས། །
ལས་འགྲོ་ཡོད་དུས་ཞུས་ཆོག །
ལས་འགྲོ་མེད་དུས་བཞག་ཆོག །
ལས་འགྲོ་ཁབ་དང་སྐུད་པས། །
བཙེམས་པས་ཡོང་ས་མ་རེད། །
234



གསུམ་ང་། མཛའ་གཞས་དང་ཚིག་རྒྱག
ཁ་སུའི་སྒྲོ་བའི་མེ་ཏོག །
ཁྲ་རྒྱས་བཟང་ལ་འདུག་སྟེ། །
ཕུགས་སུ་འཁྱོལ་བའི་འབྲས་བུ། །
ཁྱེད་ལ་ཡོང་དོགས་མིན་འདུག །
ཁྱེད་སེམས་ང་ལ་ཤོར་སོང་། །
ཁྱེད་སེམས་ཐུགས་རྗེ་ཆེ་བྱུང་། །
ང་སེམས་ཁྱེད་ལ་མ་ཤོར། །
ཁྱེད་སེམས་དགོངས་པ་མ་འཚོམས། །
བྱིའུ་ཆུང་ལྕང་གླིང་བཞག་ནས། །
ཚེར་གླིང་ནང་ལ་ཕེབས་ན། །
ཞབས་ལ་ཟུག་པའི་ཚེར་མ། །
ཐུགས་སུ་ཚ་པོ་གནང་ཡོང་། །
གཏན་གྲོགས་འགྱུར་བ་མེད་པ། །
བྲག་དང་ཤུག་པ་ངེད་གཉིས། །
སྲང་ལམ་མི་ཁ་མང་ཀྱང་། །
ཚེ་འདིར་བྲལ་ཐབས་མེད་དོ། །
235



ལྷ་སའི་དམངས་ཁྲོད་གླུ་གཞས།
སྐས་ཀ་བྱུ་རུའི་སྡོང་པོ། ། །
བློ་མེད་འཇིག་རྟེན་སྟེར་སློང་། །
ཐོག་ཀ་གཡུ་ཡི་རྡོ་གཅལ། ། །
སེམས་ཀྱི་མགོ་སྐོར་ཡིན་འདྲ། །
བརྩེ་དུང་མེད་པའི་གཉེན་སྒྲིག །
རྡོ་ཡི་སྟེང་གི་སྤོས་དྲི། །
ཡུད་ཙམ་དྲི་ཞིམ་ལྡན་ཡང་། །
དེ་མ་ཐང་དུ་ཡལ་འགྲོ། །
ཆུ་མོའི་གཏིང་ཚད་མི་ལོན། །
ཆུ་མོ་རྒལ་མཁན་སུ་ཡོད། །
བུ་མོའི་ཁོག་པ་མི་ལོན། །
གཏན་གྲོགས་སྒྲིག་མཁན་སུ་ཡོད། །
དཀར་གསལ་ཟླ་བའི་དཀྱིལ་གྱི། །
རི་བོང་བློ་ལྡན་ཤེས་རབ། །
བྱམས་པ་གང་འགྲོའི་ས་ལ། །
མུན་པ་སེལ་རོགས་གནང་དང་། །
236



གསུམ་པ། མཛའ་གཞས་དང་ཚིག་རྒྱག
སེམས་པས་གཡས་སྐོར་རྒྱབ་ཤོག ། ་་
ལུས་པོས་གཡོན་སྐོར་རྒྱབ་ཤོག ། ་་ ---
རླུང་གི་གཤོག་པ་མཐོང་དུས། །
ཐང་གའི་ལོགས་རིས་དྲན་བྱུང་། །
པང་གདན་མཚལ་མའི་སྒང་ལ། །
མཇལ་བའི་སྨོན་ལམ་བསྐྱོན་དང་། །
རྟ་བཟང་རླུང་གི་གཤོག་པ། ། ་
མི་བཟང་ཐང་གའི་ལོགས་རིས། །
མདང་དགོང་ཉལ་བའི་རྨི་ལམ། །
ཁ་བཏགས་དཀར་པོ་བཏང་བྱུང་། །
ཐོ་རེངས་ལངས་ནས་ལྟ་སྐབས། །
བྱམས་པའི་ཞབས་སྒྲོག་ལུས་འདུག །
དབྱར་ཁ་སྤང་ལ་འགྲོ་དུས། །
སྤང་རྒྱན་བཞད་ཁ་བྱེ་བཞག །
བཞད་ཁ་བྱེ་བ་མཐོང་དུས། །
མཛེས་པའི་བྱམས་པ་དྲན་བྱུང་། །
237



ལྷ་སའི་དམངས་ཁྲོད་གླུ་གཞས།
སེར་བྱ་ཡིན་ན་སྙམ་བྱུང་། །
ངང་པ་ཡིན་ན་སྙམ་བྱུང་། །
ཆུང་འདྲིས་གར་ཡོད་ས་ལ། །
འཕུར་རྒྱུ་བྱུང་ན་སྙམ་བྱུང་། །
ཤར་ཕྱོགས་སྐྱ་མདའ་བཏང་སོང་། །
བདག་ཉིད་གཉིད་ལས་སད་བྱུང་། །
བྱམས་པ་འཁོར་བ་ཅན་གྱིས། །
གཉིད་ལམ་ག་རེ་སྒུག་ཡོད། །
ཁབ་ཀྱི་རྗེས་ལ་སྐུད་པ། །
ཤུབ་ཀྱི་སྒྲ་ལ་ཕྱིན་སོང་། །
སེམས་པའི་རྗེས་ལ་ལུས་པོ། །
འགྲོ་རྒྱུ་མེད་པ་ཅི་ཡིན། །
ཆུང་འདྲིས་བྱམས་པའི་ཞབས་རྗེས། །
གངས་ཀྱི་སྣེ་རུ་ལུས་སོང་། །
ཐུར་མ་གང་ལེགས་ཞིག་གིས། །
རྩ་བ་བཀོག་རྒྱུ་བྱུང་ན། །
238



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་བྱམས་པས་གནང་རྒྱུ། །
སྐར་མ་ལྔ་ལས་མེད་པར། །
ཚེ་གང་བསགས་པའི་སྐྲ་ལོ། །
དགོང་གཅིག་གཡང་ལ་བསྐྱུར་སོང་། །
ཆུང་འདྲིས་ལགས་ཀྱང་གསན་དང་། །
གངས་ལ་ཉི་ཤར་གསོན་དང་། །
ཕུག་མའི་འོག་གི་ཆུ་དོང་། །
མེད་པ་ཁྱེད་ཀྱིས་གནང་དང་། །
ཟོན་པ་བཏབ་ཆོག་གསུང་གིས། །
ཁུངས་ཐུབ་བཏབ་ཆོག་གསུང་གིས། །
ཁུངས་ཐུབ་བཏབ་ཀྱང་མི་དགོས། །
ཚེ་གང་ཞལ་གཟིགས་གནང་དང་། །
བྱམས་པས་ཡོང་ཡོང་མདོག་མདོག །
བྱམས་པས་མི་ཡོང་མདོག་མདོག །
ཨ་ཅེའི་ན་བཟའ་སྤུ་ཕྲུག །
རྒྱུན་གོན་བརྒྱབ་ནས་ཟད་སོང་། །
239



ལྷ་སའི་དམངས་ཁྲོད་གླུ་གཞས་
འབྲུག་སྐད་རྣ་བ་སྐྱོ་པོ། །
བྱང་གི་དགུང་ནས་བརྒྱབ་བྱུང་། །
ཆུང་འདྲིས་གར་འགྲོའི་ས་ལ། །
དྲག་ཆར་གཏོང་གི་མེད་དམ། ། །
ཚེ་ལ་ད་རེས་གཤིབ་པའི། །
སྐལ་བ་ད་རེས་མི་འདུག ། །
ཚེ་ལ་གཏིང་མ་མཇལ་བའི། །
སྨོན་ལམ་ཚིག་གསུམ་སྐྱོན་དང་། །
ཆུ་མོ་ཤར་རེར་འགྲོ་བར། །
ཆུ་གཞུང་གྲམ་པས་མི་གཏོང་། །
ང་གཉིས་མཉམ་དུ་འགྲོ་བར། །
ཡབ་ཡུམ་གཉིས་ཀྱི་མི་གཏོང་། །
སྤྲིན་པ་ལྷོ་སྤྲིན་བྱང་སྤྲིན། །
ནུབ་སྤྲིན་སེམས་པའི་སྐྱོ་བ། །
རང་ཡུལ་བཞག་ནས་མི་ཡུལ། །
འགྲོ་བ་བུ་མོའི་ལས་རེད། །
240



གསུམ་པ། མཛའ་གཞས་དང་ཚིག་རྒྱག
སྤྲིན་པ་ལྷོ་སྤྲིན་བྱང་སྤྲིན། །
མཇལ་འདོད་བློ་ལ་འདུག་སྟེ། །
རླུང་བུ་ཤུགས་དྲག་ཅན་གྱིས། །
ལ་ཀླུང་ཕྲལ་ནས་བཏང་སོང་། །
ཆུང་འདྲིས་བྱམས་པ་བསམ་ནས། །
ཐོག་ལ་ཐོག་འཁྱུད་སྙབ་པས ། །
ཐོག་ཁའི་གད་གཡམ་ཟགས་ནས། །
པུས་མོའི་སླ་ང་བཅག་སོང་། །
་་
སྦྱར་པ་ཐོ་གང་བཙུགས་པས། ། ་་་
ཁང་རྒྱབ་སྦྱར་ལོས་ཁེངས་སོང་། ། ་་་
དགོང་གཅིག་མཉམ་དུ་བསྡད་པས། ། ་་
གཏམ་གསུམ་སྐད་ཀྱིས་ཆོད་སོང་། །
སེམས་པ་དགོས་ན་ཕུལ་ཆོག །
སེམས་རྟེན་དགོས་ན་ཕུལ་ཆོག །
སྐབས་གཅིག་ངོ་མཇལ་ཞུ་བར། །
ས་ཐག་རིང་བས་ལུས་སོང་། །
241



-
--
-
ལྷ་སའི་དམངས་ཁྲོད་གླུ་གཞས།
བུ་ཆུང་བྱང་ལ་འགྲོ་བར། །
ཆུང་འདྲིས་སེམས་པ་མ་སྐྱོ། །
ཆུང་འདྲིས་བརྩེ་སེམས་ལྡན་ན། །
རྨི་ལམ་ནང་དུ་མཇལ་ཆོག །
སྐབས་ཤིག་ལས་འགྲོས་འདོད་ནས། །
ཁྱེད་དང་མཉམ་དུ་འགྲོགས་ཡོད། །
པད་མར་སྤྲིན་གྱི་བར་ཆད། །
ཡོད་འགྲོ་བསམ་པ་མ་བྱུང་། །
ངང་པ་སེར་པོའི་བརྩེ་དུང་། །
ང་རང་གཉིས་ལ་ཡོད་ཀྱང་། །
ས་གཞི་པད་མའི་སྟེང་དུ། །
གཤིབ་པའི་དབང་ཆ་མི་འདུག །
མི་ཚོགས་མང་པོའི་ཁ་རེད། །
དབྱར་ཟམ་རྒྱས་པའི་ཆུ་རེད། །
བཀག་ནས་ཐུབ་ས་མ་རེད། །
གར་འགྲོའི་ས་ལ་བཏང་ཞོག །
242



གསུམ་པ། མཛའ་གཞས་དང་ཚིག་རྒྱག
ངང་པ་བྱང་ནས་ཡོང་དུས། །
མཚོ་མོ་བསམ་ནས་ཡོང་ཡོད། །
མཚོ་ལ་དར་གྱི་སྒོ་ལྕགས། །
བརྒྱབ་ཡོད་བསམ་པ་མ་བྱུང་། །
སེམས་ཉིད་ནམ་མཁའ་སྟོང་པ། །
སྤྲིན་པའི་གཡའ་ཞིག་འཁོར་བྱུང་། །
དགའ་པོ་སེམས་པའི་ཁོ་ཐག །
ཆོད་པོ་རང་ད་མ་བྱུང་། །
ཆུང་འདྲིས་ལགས་ཀྱང་གསན་དང་། །
གངས་ལ་ཉི་ཤར་གསན་དང་། །
བུ་མོ་འཁོར་བའི་འདམ་ནས། །
ཐོན་པོའི་ཐབས་ཤིག་གནང་དང་། །
ཀ་བའི་གངས་སྟོད་ཕྱོགས་ལ། །
ཆུང་འདྲིས་བཞུགས་ས་བཙན་པ། །
ཁ་ཆར་ལམ་འཕྲང་དོག་པ། །
དོན་མེད་མི་ཁ་སྡང་བྱུང་། །
243



ལྷ་སའི་དམངས་ཁྲོད་གླུ་གཞས།
ཆོས་གཅིག་བྱེད་དགོས་བསམ་ནས། །
ཆོས་ཁང་སྒང་སྐས་འཛེགས་པས ། །
ཡར་བལྟས་བླ་མ་མ་མཇལ། །
མར་བལྟས་ཆུང་མ་མཐོང་བྱུང་། །
ཁྱེད་ཀྱིས་གཡས་རི་སྐོར་ཤོག །
བདག་གིས་གཡོན་རི་བསྐོར་ཡོང་། །
རྒྱལ་ལྕང་སྡོང་པོའི་འོག་ཏུ། །
ལས་དང་ལས་འཕྲོ་བཏང་ཆོག །
རོང་ནས་གནམ་ལ་བལྟས་པས། །
མཐོང་རྒྱུ་གནམ་ལས་མི་འདུག །
གནམ་ལ་འཁོར་བའི་སྤྲིན་པ། །
ཁྱེད་མཆོག་ཡིན་ན་དགའ་ལ། །
ཡར་འབྲོག་གཡུ་མཚོ་འཁོར་བའི། །
སེར་བྱ་བཟའ་མི་གཉིས་པོ། །
དགའ་དུས་མཚོ་ལ་ཆགས་ནས། །
244



གསུམ་པ། མཛའ་གཞས་དང་ཚིག་རྒྱག
སྐྱོ་དུས་བྲལ་དགོས་མ་ཐོངས། །
རྒོད་པོས་བྲག་སྟོད་བསམས་ནས། །
བྲག་ལ་གཡས་སྐོར་བརྒྱབ་ཡོད། །
བྲག་ལ་འུག་པའི་སྐྱོ་རོགས། །
ཡོད་འགྲོ་བསམ་པ་མ་བྱུང་། །
ཆུ་མོ་ཉ་ལ་བྱམས་པ། །
ཉ་མོ་ཆུ་ལ་བརྩེ་བ། །
དེ་འདྲའི་ཉ་ཆུའི་བརྩེ་དུང་། །
ང་དང་བྱམས་པ་འདྲ་བ། །
བཞིན་བཟང་མཛེས་ལ་མ་བལྟས། །
གཏན་གྱི་བྱ་བ་འཆུག་ཡོང་། །
བརྩེ་དུང་སེམས་ཀྱི་རི་མོར། །
ཉམས་ཞིབ་དཔྱད་ན་དགའ་བ། །
བྱ་ཆེན་བརྒྱ་ཡི་དཀྱིལ་ནས། །
ཁུ་བྱུག་གསུང་སྐད་སྙན་པ། །
245



ལྷ་སའི་དམངས་ཁྲོད་གླུ་གཞས།
གསུང་གི་སྐྱོན་ཕྱོགས་ཤིག་ལ། །
སེམས་པའི་མེ་ཏོག་བཞད་སོང་། །
ཉིན་མཚན་བསྒྲུགས་པའི་གཏམ་དེ། །
ཉི་མ་དེ་རིང་ཐོས་བྱུང་། །
ནམ་མཁའི་བླ་མ་དཀོན་མཆོག །
རྨི་ལམ་མིན་པ་ཤོག་ཅིག །
དགའ་ལྡན་དབང་པོའི་རི་ལ། །
ཤྭ་མོ་ཕར་རྒྱུགས་ཚུར་རྒྱུགས། །
མདའ་མོ་རྒྱག་དགོས་བསམ་ཏེ། །
གཞུ་མོ་བཀུག་ནས་བསྡད་ཡོད། །
ཆུ་མོ་དབྱར་ཆུ་རྒྱུས་རྒྱས། །
དགུན་ཆུ་རྒྱུས་རྒྱུ་བྱུང་ན། །
མ་འགྱུར་སེམས་ཀྱི་ཟམ་པ། །
རི་བོའི་རྩེ་ལ་བཙུགས་ཆོག །
ལྕང་མ་ལྕང་གསར་ཡིན་མིན། །
246



གསུམ་པ། མཛའ་གཞས་དང་ཚིག་རྒྱག
སྐྱེ་སྟངས་འདི་ལ་གཟིགས་དང་། །
བུ་མོ་གཞོན་གསར་ཡིན་མིན། །
འགྲོ་སྟངས་འདི་ལ་གཟིགས་ཤིག །
ཆུང་འདྲིས་སྙིང་སྡུག་ཁྱེད་ཀྱི། །
སྐུ་གཟུགས་ལྷ་ལས་མཚར་བ། །
ཁྱེད་ཀྱིས་བྲིས་པའི་ཡི་གེ །
རྡོ་བརྐོས་རི་མོ་འདྲ་བྱུང་། །
བདག་ལ་གཏན་གྲོགས་དགོས་ཀྱིས། །
ཤེས་བྱ་ཕྱུག་པོ་དགོས་ཀྱིས། །
ཕྱི་ཆས་མཚར་བ་དགོས་ཀྱིས། །
ནང་སེམས་བཟང་བ་དགོས་ཀྱིས། །
ཆུ་མོ་ཆུ་རིས་ཤིག་ཤིག །
རླུང་བུའི་རྒྱུག་ཕྱོགས་ཡིན་པ། །
ང་གཉིས་དཔུང་གདང་ཤིག་ཤིག །
གོམ་པའི་སྤོ་ཕྱོགས་ཡིན་པ། །
247



ལྷ་སའི་དམངས་ཁྲོད་གླུ་གཞས།
ཞིང་ཆུང་ཆུ་ལུད་འཛོམས་པ། །
ཚེར་དང་ར་བས་བསྐོར་བཞག །
བློ་ལ་ཡོད་པའི་གང་བུ། །
གསང་དང་གསེང་ལ་བཟས་ཆོག །
མ་གཞི་རྟ་པོའི་མཐུར་ཐག །
མ་འཐེན་ཞུ་ཡས་མི་འདུག །
ཇ་ལུང་གསར་པའི་མདུད་པ། །
གྲོལ་བ་ཁག་པོ་གནང་ཡོང་། །
གངས་རི་མཐོན་པོའི་སྟེང་དུ། །
ཤེལ་ཕྲེང་ཐག་པ་ཆད་སོང་། །
གངས་ལ་འགྱུར་བ་མ་གཏོང་། །
ཤེལ་ཕྲེང་ལས་ཀྱི་བརྒྱུས་ཆོག །
ཆུང་འདྲིས་བྱམས་པས་བསྐུར་བའི། །
བྱེ་མ་ཀ་རའི་ཤོག་ཆག །
བཟས་ན་མངར་གསོས་ལྡན་པ། །
མ་བཟས་དྲི་མཆོག་ཞིམ་པ། །
248



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་ང་གཉིས་ལས་དེ། །
རྫ་མོའི་རོང་གི་ཆུ་འདྲ། །
ཤང་ཤང་རྣ་བས་ཐོས་ཀྱང་། །
མཇལ་འཕྲད་གསེར་ལས་དཀོན་པ། །
གནམ་ལ་སྤྲིན་པ་འཁོར་འཁོར། །
ཆུང་འདྲིས་བྱམས་པ་འཁོར་བྱུང་། །
ཀོ་ཡོལ་དཀར་པོ་སྦྱར་སྦྱར། །
ང་རས་སྦྱར་རྒྱུ་མ་བྱུང་། །
རྟ་ཕོས་བྲེས་ལ་སྙེ་སྟེ། །
ཆུང་འདྲིས་བྱམས་པས་བསྙེས་བྱུང་། །
མཛོ་ཕོ་རོལ་ནང་འགྲོ་འགྲོ། །
མཉམ་དུ་འགྲོ་རྒྱུ་བྱུང་ན། །
ཆུང་འདྲིས་བྱམས་པའི་བཞུགས་ས། །
གངས་རི་མེ་ལོང་ཁོ་གཅོད། །
སེམས་པ་ཐར་ས་འདུག་སྟེ། །
ལུས་པོ་ཐར་ས་མི་འདུག །
249



ལྷ་སའི་དམངས་ཁྲོད་གླུ་གཞས་
ཆུ་ཞིག་ལེན་ལ་ཕྱིན་པས། །
ཉ་མོས་འཁོར་ཡུག་བསྐྱོན་བྱུང་། །
ང་དང་ཉ་མོ་གཉིས་ལ། །
ལས་འཕྲོ་མེད་དམ་བསམས་བྱུང་། །
ཆུ་སྟེ་ཡུར་བུས་མ་འགྱུར། །
ཡུར་བུའི་རྐ་འགོ་མ་འགྱུར། །
ཞིང་ཆུང་རྐ་ཐག་རིང་ཡང་། །
མཇལ་བའི་དུས་ཤིག་ཤར་ཡོང་། །
ཆུ་མོ་ཡིན་ན་དགའ་བ། །
རི་བཟང་སྨུག་པའི་བུ་མོ། །
སྨུག་པ་ཡལ་བའི་དུས་སུ། །
མཇལ་འཕྲད་ཡོད་པ་ཞུས་ཆོག །
ཁམ་བུ་སྔོ་རྡོག་ཅིག་ལ། ། །
ཐང་གཞི་ཤོད་པ་མ་གནང༌། །
ཞིམ་པོའི་མངའ་རིས་ཁམ་བུ། །
དོ་པོ་དོ་པོ་ཡོག་རེད། །
250



གསུམ་པ། མཛའ་གཞས་དང་ཚིག་རྒྱག
ཁམ་བུ་མ་ཟ་ཆུ་རེད། །
སྟར་ཀ་མ་ཟ་རྡོ་རེད། །
ཤིང་ཏོག་ཨ་མྲའི་འབྲས་བུ། །
ཕྱི་ནང་མེད་པ་བཟས་ཆོག །
ཁྱེད་ནི་ང་ལ་མ་གཟིགས། །
ཁྱེད་ཀྱི་བྱ་བ་འཆུག་ཡོང་། །
ང་ནི་རི་འགོ་མཐོ་སའི། །
ཉི་གཞུག་བསྲོས་ནས་ལོག་འགྲོ། །
མ་སྐྱེས་བསམས་པའི་རྩྭ་དེ། །
རྩིག་པའི་གསེབ་ནས་སྐྱེས་བྱུང་། །
སྐྱེས་ཀྱང་ཚེ་སྔོན་ལས་རེད། །
རྩྭ་སྤོས་སྐྱོན་པ་མ་གནང་། །
ཁྱེད་ནི་དགེ་བའི་དབང་གིས། །
དྲི་བཟང་པད་མ་ལྟ་བུ། །
ང་ནི་སྡིག་པའི་དབང་གིས། །
སེམས་ཅན་སྦྲང་བུ་ལྟ་བུ། །
251



ལྷ་སའི་དམངས་ཁྲོད་གླུ་གཞས།
སེམས་ཅན་སྦྲང་བུ་ང་ཉིད། །
པད་མའི་དྲི་ལ་ཆགས་སོང་། །
སེམས་ཅན་སྦྲང་བུ་ང་ལ། །
པད་མས་ཐུགས་བསམ་བཞེས་རོགས། །
ལྡུམ་རའི་ནང་ལ་སྐྱེས་པའི། །
འདབ་སྟོང་དྲི་བཟང་པད་མ། །
རྩེ་མོ་ལྷ་ལ་ཕུལ་ཀྱང་། །
རྩ་བར་ང་ལ་གནང་དང་། །
བརྩེ་ལྡན་བླ་མའི་དྲུང་དུ། །
གསུང་ཆོས་ཞུ་བར་ཕྱིན་ཀྱང་། །
སེམས་པ་བཏགས་ཀྱང་མི་ཐུབ། །
བྱམས་པའི་ཕྱོགས་ལ་ཤོར་སོང་། །
སྒོམ་པའི་བླ་མའི་ཞལ་རས། །
ཡིད་ལ་འཁོར་རྒྱུ་མི་འདུག །
མ་སྒོམ་བྱམས་པའི་ཞལ་རས། །
ཡིད་ལ་ཝལེར་འཆར་བྱུང་། །
252



གསུམ་པ། མཛའ་གཞས་དང་ཚིག་རྒྱག
དབུས་སྟོད་བྱ་ཕོ་ཚ་ལུག །
བྱ་སྐད་སྔ་པོ་མ་གཏོང་། །
ང་དང་ཆུང་འདྲིས་བྱམས་པ། །
སྙིང་གཏམ་ཤོད་འཕྲོ་ལུས་སོང་། །
དར་ཁ་འགྲིགས་པ་སྔ་སོང་། །
ངང་པ་ཕེབས་པ་འཕྱིས་སོང་། །
གོ་སྐབས་ཏག་ཏག་མ་འཁེལ། །
སྔ་མ་ཕྱི་ཞིག་བྱུང་སོང་། །
ཁྱེད་རང་ལྷ་ཤིང་ཤུག་པ། །
སེམས་པ་ཚེར་མར་མ་གཏོང་། །
ང་རང་བྲག་རི་ཀེར་ཀེར། །
སེམས་པ་རྒོད་ལ་མ་ཤོར། །
དུས་དེ་དབྱར་ཁའི་གནམ་ལ། །
ཡིད་ཆེས་བྱེད་རྒྱུ་མི་འདུག ། །
བྱམས་པ་ཡིན་ཙམ་མིན་ཙམ། །
བློ་ལ་འགྲོ་ས་མ་རེད། །
253



ལྷ་སའི་དམངས་ཁྲོད་གླུ་གཞས།
གསེར་གྱི་ཁབ་ཤུགས་ནང་ལ། །
དངུལ་གྱི་རྒྱ་ཁབ་བླུགས་ཡོད། །
ལས་འཕྲོ་ཅན་གྱིས་མ་གཏོགས། །
ཁབ་མིག་བརྒྱུས་ས་མ་རེད། །
ཆུང་འདྲིས་བྱམས་པའི་དོན་ལ། །
སྡུག་པོ་ཕྱི་གཏོང་ནང་གཏོང་། །
ཕྱི་གཏོང་ལས་ལ་བསྐོས་སོང་། །
ནང་གཏོང་གཏོང་བ་མ་གནང་། །
སྣག་ཚ་སྣག་བུམ་ནང་དུ། །
མགོ་ཐུམ་ཐེབས་རོགས་ཡིན་འགྲོ། །
རྒྱ་ཤོག་དཀར་པོའི་སྒང་ལ། །
ལྷོད་གཡེངས་གཏོང་བ་མ་གནང་།
ཕ་རིའི་བྱ་དེ་དཀར་པོ། །
སྒོང་ཐག་ཆོད་ཡས་མི་འདུག །
ཕྱི་མི་ནང་ལ་བླུགས་པས། །
གྲོས་གྲོས་བསླང་ས་མི་འདུག །
254



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་རི་ལ་ཡོད་དུས། །
ལ་ཟས་བསྐུར་ཡས་མ་བྱུང་། །
ཉི་མ་ལོ་ལས་རིང་བ། །
ཆུང་འདྲིས་ལ་ཡོག་ཡིན་འདྲ། །
སྔོན་ཆད་ཕྲུ་གུའི་བློ་བྱས། །
སྐྲ་ལོ་གཅོད་པ་སྔ་སོང་། །
སྐྲ་ལོ་རིང་མིན་ཐུང་མིན། །
ཁྲ་ཆུང་མིག་གི་དགྲ་རེད། །
ཆུང་འདྲིས་སྟོད་ལ་ཕྱིན་ན། །
སྟོད་ཀྱི་ཚིགས་ཁེབས་ཉོས་ཤོག །
ལྗགས་གོང་ཁེ་པོ་ཡོད་ན། །
བྱུ་རུའི་ལག་ཕང་ཉོས་ཤོག །
ཆུང་འདྲིས་བྱམས་པས་གང་ཡོང་། །
སེམས་བདེ་ལུས་བདེ་དགའ་དྲགས། །
བྱམས་པའི་ཕྲུ་གུས་གང་ཡོང་། །
འགྲོ་བདེ་སྡོད་བདེ་དགའ་དྲགས། །
255



ལྷ་སའི་དམངས་ཁྲོད་གླུ་གཞས་
ཨ་མའི་ཨོ་ལོས་ལན་ན། །
ཨོ་ལོས་ལྷ་ཆོས་ཞུས་ཆོག །
ཤིང་བཟང་སྦྱར་པས་ལན་ན། །
སྦྱར་པ་སྟ་རེས་བཅད་ཆོག །
རྒོད་པོའི་སྐྱེས་བྲག་རེད། །
སྨྱུག་མའི་སྐྱེས་གཡང་རེད། །
རྒོད་པོ་ཐུགས་གཡེངས་མ་གཏོང་། །
སྨྱུག་མས་སྙོབ་ས་མ་རེད། །
ཕ་རིའི་སྒམ་ཆུང་ཁྲ་རིལ། །
ར་མ་ལུག་གིས་བཟས་སོང་། །
གཏམ་དང་མིང་ཆད་ངན་པ། །
རི་དྭགས་ང་ལ་བཞག་བྱུང་། །
ཤིང་བཟང་སྟག་པའི་གཞོང་པ། །
ཆུ་གཞོང་ཡིན་ཟེ་ཉོས་ཡོད། །
གཞོང་པས་ཆུ་ནི་མ་ཚོགས། །
གོང་རྒྱག་སྤྲོད་པ་སྔ་སོང་། །
256



གསུམ་པ། མཛའ་གཞས་དང་ཚིག་རྒྱག
ཐ་མག་ལྟ་བ་ཡང་རྩེ། །
མཆོད་ཚོད་འཚོ་ཚོད་གནང་དང་། །
སྐུ་གཟུགས་ཙ་རིའི་སྨྱུག་མ། །
དུ་བས་རལ་པ་ཆགས་ཡོང་། །
སེམས་གཉིས་མཐུན་པའི་བརྩེ་དུང་། །
བྲག་སྟེང་ལྷ་ཤིང་ཤུག་པ། །
རྐྱེན་ངན་གང་ཞིག་འཕྲད་ཀྱང་། །
འགྱུར་ཡོང་བསམ་པ་མི་དགོས། །
བདེ་སྐྱིད་འཚོ་བའི་རྨང་གཞི། །
བརྩེ་དུང་ལྡན་པ་རེད་དེ། །
བརྩེ་དུང་མེད་པའི་གཉེན་སྒྲིག །
སྡུག་བསྔལ་མྱོང་བའི་རྨང་གཞི། །
རྣམ་པར་བལྟས་པའི་གཉེན་སྒྲིག །
རྡོ་ཡི་སྟེང་གི་སྤོས་དྲི། །
ཡུད་ཙམ་དྲི་ཞིམ་འཐུལ་ཡང་། །
མགྱོགས་ནས་མྱུར་དུ་ཡལ་འགྲོ། །
257



ལྷ་སའི་དམངས་ཁྲོད་གླུ་གཞས་
ཁྱེད་ཀྱི་ཀུན་སྤྱོད་གཙང་མ། །
སྔོན་མོའི་ཆུ་དང་འདྲ་ན། །
དེ་ལ་ཉ་ཆུང་གསེར་མིག །
འཁོར་འདོད་མེད་པ་མ་རེད། །
སྤང་སྟོད་ཡར་ལ་བལྟས་པས། །
ཤྭ་བ་རྩྭ་ཟ་མཐོང་བྱུང་། །
སྐྱེས་ཚད་ཞལ་ལ་མ་མཆོད། །
ནག་པོའི་དུག་དང་འཕྲད་ཡོང་། །
ཁྱེད་སེམས་ལྷག་བསམ་དག་པ། །
དཀར་གསལ་ཟླ་བ་ཡིན་ན། །
ང་སེམས་དྲི་བཟང་ཀུ་མུད། །
ཞལ་ཁ་ཕྱེ་རོགས་གནང་དང་། །
དཔྱིད་ཀྱི་མེ་ཏོག་ཁྲ་འཛོམས། །
ཨོ་ལོའི་མིག་ལ་མཚར་ཡང་། །
སྤྱན་ལ་འགྲོ་བའི་མེ་ཏོག །
མཛུབ་བརྡ་བརྒྱབ་ནས་བཞག་ཡོད། །
258



གསུམ་པ། མཛའ་གཞས་དང་ཚིག་རྒྱག
ལྷ་སྲས་གཟུགས་ཀྱི་མཛེས་མར། །
མཛངས་མའི་ཡོན་ཏན་ཡོད་ན། །
སྐད་ཅིག་ཨོ་ལོའི་ཡིད་ནས། །
མི་བྲལ་དམ་བཅའ་བཞག་ཆོག །
བརྩེ་དུང་ས་བོན་ངོས་སུ། །
འབྲས་བུ་འདོགས་པ་དགོས་ན། །
ང་གཉིས་དཔུང་པ་གཤིབ་སྟེ། །
ལས་ལ་འབད་བརྩོན་བྱེད་དོ། །
ཕུ་ཡི་སྤང་རྒྱན་མེ་ཏོག །
མདའ་ལ་ཤར་གྱི་ཡོད་ན། །
མདའ་ཡི་སྲན་ལྗང་མེ་ཏོག །
དགོངས་པ་རང་ཞུས་བྱས་ཆོག །
ཁྱེད་ཅག་རྫ་ཀོའི་བུམ་པ། །།
བུམ་རྫས་གང་ཡོད་མ་ཤེས། །
ང་ཅག་ཤེལ་གྱི་བུམ་པ། །
བུམ་རྫས་ཕྱི་གསལ་ནང་གསལ། །
259



ལྷ་སའི་དམངས་ཁྲོད་གླུ་གཞས།
ཨ་ལོང་འབུར་གཅིག་ཅིག་གིས། །
འབུར་གཉིས་འཁྱོག་གི་ཡོད་ན། །
བྱམས་པ་གཅིག་གི་མི་ཁག །
མ་འཁྱོག་ཞུ་ཡས་མི་འདུག །
ཕྱི་ཡི་ཆར་པ་དྲག་ག །
ནང་གི་ཐིགས་པ་སྡུག་ག །
བྱམས་པའི་མི་ཁ་དྲག་ག །
རྒྱལ་ཁམས་སྟོང་ཟེར་སྡུག་ག །
ལག་སོར་སྨིན་དྲུག་གཉིས་ལ། །
བལྟ་རེས་མཐོང་རེས་མི་འདུག །
སྨལ་པོའི་རྒྱལ་ཁམས་སྟོང་ཟེར། །
ག་ལ་བལྟས་ནས་རྒྱག་པ། །
ཨ་ལོང་ལྕགས་དཀྲིས་ཟངས་དཀྲིས། །
ཡང་དཀྲིས་དམ་པའི་དགུ་དཀྲིས། །
ན་ནིང་ཆུང་འདྲིས་བྱམས་པའི། །
ཕྱག་མཛུབ་གཡས་ལ་བརྒྱུས་ཡོད། །
260



གསུམ་པ། མཛའ་གཞས་དང་ཚིག་རྒྱག
སྒྲོག་གདུབ་ཆུ་སྲིན་ཁ་སྤྲོད། །
བདག་པོ་བརྒྱབ་ནས་གཞག་ཡོད། །
དེ་ལ་ལག་པ་འཆང་ན། །
རིན་ཆེན་སྲོག་དང་བྲལ་ཡོང་། །
ཆུང་འདྲིས་དུང་གི་སྣག་བུམ། །
རིན་ཆེན་གསེར་གྱི་སྨྱུག་ཁྲོག །
དགའ་པོའི་ངང་ནས་བྲལ་བ། །
ག་རེའི་ལག་ཡོག་ཡིན་ནམ། །
ཆུང་འདྲིས་ཕེབས་ཀྱང་རན་སོང་། །
རྟ་ལ་ཆིབས་སྒ་སྐྱོན་སོང་། །
མཆོད་ཆས་ལྗགས་ཤུག་གནང་དུས། །
བུ་མོའི་སེམས་པ་སྐྱོ་བ། །
ཆུང་འདྲིས་དངུལ་གྱི་སྒོ་ལྕགས། །
ང་རང་གསེར་གྱི་ལྡེ་མིག །
ཁྱེད་ཅག་ལྕགས་ཀྱི་ལྡེ་མིག །
བརྒྱུས་མཁན་ཧམ་པ་ཆེ་བ། །
261



ལྷ་སའི་དམངས་ཁྲོད་གླུ་གཞས།
མི་ཚོས་ཟེར་ཡས་བྱས་ན། །
ས་གཞི་ཡོམ་ཡོམ་བྱེད་ཀྱིས། །
ང་རང་པདྨ་སྒང་ནས། །
འགྱུར་བ་ཡོང་ས་མ་རེད། །
ཕར་ལ་མིག་ཅིག་བལྟས་པས། །
ཚུར་ལ་སྤྱན་ཞིག་གཟིགས་བྱུང་། །
སྤྱན་མིག་ཁྲ་ཆུང་འོག་ནས། །
ལས་འགྲོའི་མདུད་པ་ཐེབས་བྱུང་། །
ངང་པ་འདམ་ལ་ཆགས་ནས། །
རེ་ཞིག་སྡོད་དགོས་བསམས་ཀྱང་། །
མཚོ་ལ་དར་ཁ་འགྲིགས་ནས། །
རང་སེམས་ཁོ་ཐག་ཆོད་སོང་། །
མེ་ཏོག་ནམ་ཟླ་ཡལ་སོང་། །
གཡུ་སྦྲང་སེམས་པ་མ་སྐྱོ། །
བྱམས་པའི་ལས་འཕྲོ་ཟད་པར། །
ང་ནི་སྐྱོ་རྒྱུ་མི་འདུག །
262



གསུམ་པ། མཛའ་གཞས་དང་ཚིག་རྒྱག་
གཟིགས་ནི་ང་ལ་གཟིགས་ཀྱིས། །
ལྟ་ནི་ང་ལ་ལྟ་ཀྱིས། །
དེ་འདྲའི་གཟིགས་ལྟ་ཡོད་ན། །
གཏན་དུ་གཟིགས་ལྟ་གནང་དང་། །
ཐག་འཁྱུད་མེ་ཏོག་འདྲ་བའི། །
བརྩེ་དུང་ཁྱེད་ལ་ཡོད་ན། །
ཐག་འཁྱུད་མེ་ཏོག་བཞིན་གྱི། །
འཁྱུད་སྟངས་ང་རས་ཤེས་ཡོང་། །
གོས་ཆེན་སྔོན་པོའི་འཚེམ་བུ། །
རྒྱག་འདོད་བློ་ལ་མེད་དེ། །
སྐུད་པ་ལས་འཕྲོ་ཅན་གྱི། །
ཁབ་མིག་ནང་དུ་ཚུད་སོང་། །
ཆང་དང་ཇ་ཁྲ་འཁྱེར་ནས། །
བུ་མོ་བསླུ་བར་མ་ཕྱིན། །
ཁ་བ་འབབ་འདོད་བཞིན་གྱིས། །
རྒྱ་མཐོངས་ནང་ལ་ཟགས་བྱུང་། །
263



ལྷ་སའི་དམངས་ཁྲོད་གླུ་གཞས།
བཅུད་ལྡན་ནང་དུ་ཡོད་པའི། །
ཤ་མོག་རྐུབ་སུལ་རུབ་རུབ། །
ཟ་འདོད་ཡིད་ལ་ཡོད་ཀྱང་། །
ཕྱི་ལྤགས་བཙན་པོས་བཀག་སོང་། །
ལྕང་འགོད་སྲས་ཀྱི་གང་ཡོང་། །
ཉི་མའི་འོད་ཀྱི་གང་ཡོང་། །
དེ་ལས་ང་ཕོད་གཞུང་གི། །
ལུས་པོའི་དྲི་མཆོག་ཞིམ་པ། །
གཡུག་ཡས་བྱམས་པས་གཡུགས་བྱུང་། །
གཡུ་ཐོག་སྲས་ཀྱིས་གཡུགས་བྱུང་། །
གཡུག་མཁན་སེམས་པ་མ་ཤོར། །
སྒྲུག་མཁན་ལྷ་ཀླུའི་སྲས་རེད། །
རྡོ་རྗེ་བྲག་ལ་མེད་པ་མ་རེད། །
གསེར་གྱི་མཆོད་རྟེན་ཡང་ཡོག་རེད། །
རྒྱལ་ཁམས་སྐོར་བ་རྒྱག་ས་ཡང་ཡོག་རེད། །
རྩེ་མོ་ཡེ་ལ་སྨོན་ལམ་རྒྱག་ས་ཡང་ཡོག་རེད། །
264



གསུམ་པ། མཛའ་གཞས་དང་ཚིག་རྒྱག
ལྷམ་གོག་འཇའ་གཅིག་གྱོན་པས། །
འཇའ་གཉིས་གྱོན་ཤག་གསུངས་བྱུང་། །
འཇའ་གསུམ་རྐང་པས་གྱོན་ན། །
ག་རེ་གནང་རྒྱུ་ཡོད་དམ། །
ང་རང་ཕར་ལ་མ་འབྱར། །
ཁོ་རང་ཚུར་ལ་འབྱར་བྱུང་། །
བེམ་རྒན་ཤིག་ངན་འབྱར་འབྱར། ། །
ཁོ་ཡིས་ཚུར་ལ་འབྱར་བྱུང་། །
ལ་དགུ་ཀླུང་དགུ་བརྒྱབ་ནས། །
ཕེབས་པ་གནང་གི་ཡོད་ན། །
ན་བཟའ་དྲི་མཆོག་ཞིམ་པའི། །
སེམས་རྟེན་ཞོག་རོགས་གནང་དང་། །
སྤང་ལྗོངས་རྩྭ་ཁ་ཡག་ཀྱང་། །
བཏབ་པའི་ལོ་ཏོག་མ་རེད། །
བྲག་ཕུག་ཉི་མ་དྲོ་ཡང་། །
བཞེངས་པའི་ལྷ་ཁང་མ་རེད། །
265



ལྷ་སའི་དམངས་ཁྲོད་གླུ་གཞས།
ཉི་མ་ཨེ་དྲོ་བསམ་ནས། །
རྒྱལ་སྒོ་ཤར་ལ་གཏད་ཡོད། །
རྒྱལ་སྒོ་ཤར་གྱི་ཉི་མ། །
སྔོན་མོའི་ཆུ་ལས་གྲང་བ། །
ལྷ་ཤིང་ཤུག་པའི་སྐྱེ་ལུགས། །
ཤོད་སྟངས་ཤེས་ས་མ་རེད། །
རྩ་བ་སྐམ་པོ་རྡོ་རེད། །
ལོ་མ་སྔོན་མོ་གཡུ་རེད། །
འཕན་པོ་དགའ་ལྡན་ཆོས་འཁོར། །
འཕན་ཡུལ་ལུང་པའི་རྒྱན་ཆ། །
དགའ་ལྡན་ཆོས་འཁོར་མེད་ན། །
འཕན་ཡུལ་ཅང་ཅང་ཡིན་པ། །
སེ་བ་སྨྱུག་འཁྲིགས་ཤིག་ཤིག །
ཁ་རྡོ་དགོན་གྱི་སེ་བ། །
ང་རང་ཁ་རྡོ་དགོན་པའི། །
སེ་བ་ཡིན་ན་དགའ་བ། །
266



གསུམ་པ། མཛའ་གཞས་དང་ཚིག་རྒྱག
སེ་ར་འབྲས་སྤུངས་ཟེར་ན། །
ལྷ་ཆོས་ཧམ་པ་ཆེ་བ། །
ཨ་མས་མི་ཆུང་རི་ལ།
ཨ་ནེ་བཅོལ་རོགས་གནང་དང་། །
ཁ་གང་སྐར་མ་བསྡུས་ནས། །
ཁ་རྡོ་མཇལ་ལ་ཨེ་ཐད། །
དེ་ནས་ལྷག་མ་བྱུང་ན། །
ཡེར་པ་མཇལ་ལ་ཨེ་ཐད། །
གྲུའུ་ཙེ་མཚལ་ཁའི་འོག་འཇུག །
གནང་མཁན་མང་པོ་འདུག་སྟེ། །
ང་ཚོ་ཉམ་ཆུང་ཕྲུ་གུར། །
ཀ་ཅི་དཀར་པོས་འགྲིག་ག །
ཆུ་འཁོར་ཆུ་ཡིས་འཁོར་སོང་། །
མ་ཎི་རླུང་གིས་འཁོར་སོང་། །
ད་ལོའི་ཆུང་འདྲིས་བྱམས་པ། །
ལྷ་མ་འབྱིང་ལ་བཀྱག་སོང་། །
267



ལྷ་སའི་དམངས་ཁྲོད་གླུ་གཞས།
ཆུ་མོ་དྭངས་བཟང་དབང་པོ། །
རང་གི་སྒོ་སར་བཞག་ནས། །
ལུང་ཆུང་སེར་བས་བཅོམ་པའི། །
རྙོག་ཁུ་འཐུང་གི་མ་རེད། །
ཆུ་དེ་བུམ་པ་གང་ལ། །
ཆུ་རྙོག་བུམ་པ་ཕྱེད་ཀ །
སེམས་པ་དྭངས་གཙང་གནང་དང་། །
ཆུ་རྙོག་ལས་ཀྱི་དྭངས་ཡོང་། །
རི་ཟུར་རྒྱབ་ཀྱི་ཆུ་མིག །
རེ་ཞིག་ངང་འཐེན་གནང་དང༌། །
གཞོན་པས་ཇ་ཡུལ་ཕྱོགས་ནས། །
རྒྱ་ཇ་འདྲེན་ནས་གཅར་ཡོང་། །
གཡས་ཕྱོགས་སྟར་ཁའི་སྡོང་པོ། །
གཡོན་ཕྱོགས་ཀུ་ཤུའི་སྡོང་པོ། །
གཡུ་བྱ་སྨྲ་མཁན་ནེ་ཙོ། །
མི་ཚེ་སྐྱིད་ལ་འཁྱོལ་སོང་། །
268



གསུམ་པ། མཛའ་གཞས་དང་ཚིག་རྒྱག
འཕན་པོ་ལྕང་ལོ་ཅན་ལ། །
མ་རྨོས་ལོ་ཏོག་བཏབ་ཡོད། ། ་
ལོ་ཏོག་སྨིན་རྒྱུ་མེད་པས། །
ལོ་མས་སེམས་གཅོང་བཟོས་སོང་། ། ་་
འཕན་པོ་རྒྱལ་གྲོང་ན་སོ། ། ་་་་
བ་ལུ་དཀར་པོའི་མེ་ཏོག །
ཕྱི་ནས་བལྟས་ན་མཛེས་པ། །
ནང་དུ་དྲི་མཆོག་ཞིམ་པ། །
རྟ་ཕོ་ཞིག་གི་གྱོད་ལ། །
རྟ་སྒ་སྦོ་ལ་བཏགས་འདུག །
རྟ་ཕོའི་ཁོག་པ་རྒྱུངས་མཁན། །
ཆིབས་དཔོན་མིན་ན་སུ་ཡིན། །
རྒྱ་གར་གནས་རི་མཐོ་བ། །
ཙན་དན་ནགས་གསེབ་སྟུག་པ། །
ལྷ་བྱ་བབ་དགོས་བསམ་ཡང་། །
གངས་མ་ཆར་གྱིས་སྒྲིབ་སོང་། །
269



ལྷ་སའི་དམངས་ཁྲོད་གླུ་གཞས།
བྱིའུ་ཞིག་རི་བྱིའུ་སྒྲོལ་མ། །
ལ་མགོ་ཁ་བས་བཀག་སོང་། །
ཁ་བ་མ་བཞུ་བར་དུ། །
ཀླུང་ལ་སྡོད་དགོས་ཤར་སོང་། །
ཁ་ཆུང་པད་མ་འདབ་བརྒྱུད། །
གཞས་ཀྱི་སྒོ་མོ་ཕྱེས་དང་། །
སེམས་པ་བྱང་ཆུབ་འབྱུང་གནས། །
དྲང་པོ་དྲང་བདེན་གནང་དང་། །
མི་ཚོས་ཟེར་ཚད་ཉན་ན། ། །
ས་གཞིས་ཡོམ་ཡོམ་བྱེད་ཀྱིས། །
ང་རང་པད་མའི་སྟེང་ནས། །
འགྱུར་བའི་ཉེན་ཁ་མི་འདུག །
མ་གཞི་རྟ་ལ་དགོས་འདྲ། །
རྟ་ལ་ལིང་ཤང་དགོས་འདྲ། །
རྟ་སྒ་མེད་པའི་ལིང་ཤང་། །
འདྲ་ལ་ཆགས་པོ་མི་འདུག །
270



གསུམ་པ། མཛའ་གཞས་དང་ཚིག་རྒྱག
ཞིང་ཆུང་སྒོར་མོའི་ནང་ལ། །
སྲན་མ་འབོ་གང་བཏབས་ཡོད། །
ང་ནི་སྒམ་བུ་མི་ཟ། །
བྱམས་པའི་རྟ་ལ་སྟེར་དགོས། །
ཉི་མ་ཤར་ལོང་མི་འདུག །
དམར་པོའི་མེ་ལས་ཚ་བ། །
ཉི་མ་བཞུད་ལོང་མི་འདུག །
སྔོན་མོའི་ཆུ་ལས་གྲང་བ། །
དགོས་པའི་ལྕགས་པོ་རི་ལ། །
གསེར་ཟངས་རྒྱ་ཕིབས་མེད་པའི། །
མི་དགོས་ཁ་ཆེ་གླིང་ཁའི། །
ཟིང་སྐྱའི་འོད་ལ་གཟིགས་དང་། །
ལྷ་སའི་བར་སྐོར་ནང་ལ། །
སྐུད་པ་སྒོར་ལོའི་གང་བྱས། །
ང་དང་སྐྲ་གཞུག་ཟིང་སྐུ། །
བཀའ་མོལ་ཞུ་རྒྱུ་བསྡད་ཡོད། ། །
271



ལྷ་སའི་དམངས་ཁྲོད་གླུ་གཞས།
ལྷ་ཁང་གསར་པའི་སྐུ་གཉེར། །
ང་ལས་ཁྱེད་རང་མཁས་པ། །
ཕྱག་དང་མཆོད་པའི་ཡོ་ཆོས། །
རྩིས་སྤྲོད་ང་ཡིས་ཞུས་ཆོག །
སྐར་མ་ལུང་གི་རྩྭ་ཁར། །
སྔོ་ལོག་རྒྱག་རྒྱུ་ཡོད་ན། །
ང་དང་ཨ་དྲུང་དྲེལ་པ། །
རྒས་ནས་གཞོན་དུ་བཏང་ཆོག །
ཨ་མས་གོ་ཁའི་ནང་ནས། །
གཏམ་ལ་ག་གཏོང་མི་འདུག །
བུ་མོ་སྒོ་གཉིས་བར་ལ། །
བསམ་བློ་ཞིབ་མོ་འཁོར་ཤག །
ཟླ་བ་དཀར་པོ་ཡོང་འདྲ། །
དབང་པོ་ཡར་སྐྱེས་ཡིན་པ། །
གནས་བཟོད་བདེ་པོ་ཡོང་འདྲ། །
ཕ་མ་གཉིས་འཛོམས་ཡིན་ནོ། །
272



A
ར་
གསུམ་པ། མཛའ་གཞས་དང་ཚིག་རྒྱག
ཟླ་བ་དཀར་པོའི་དཀྱིལ་ལ། །
མཚན་འགྲུལ་སྐྱོན་པ་མ་གནང་། །
འཁྲུངས་ས་ཡོད་པའི་ཨ་བར། །
མངོན་གསལ་གཞན་ལས་དོད་པ། །
ཙ་རི་རྩེ་ནས་བསྐོར་ཡོད། །
སྨྱུག་སྡོང་རོང་ནས་བླངས་ཡོད། །
དམ་ཚིག་མཐུན་པའི་ཆོས་གྲོགས། །
སྨྱུག་མའི་ཚིགས་ནང་དྲངས་ཡོད། །
བཀའ་བློན་ཀ་སྦུག་གཞུང་ལ། །
བུ་ངས་སྐྲ་ཞིག་བཀྲུས་པས། །
སྐྲ་ལོ་དག་རྒྱུ་མེད་པའི། །
སེམས་གཅོང་གཏིང་ནས་བཅུག་བྱུང་། །
འཇམ་པོའི་བལ་གྱིས་བཟོས་པའི། །
འུར་རྡོ་ཆུ་མིག་དགུ་སྒྲིལ། །
ལི་ཐང་གཞུང་ནས་བརྒྱབ་པས། །
གཡུ་ཐོག་གཞུང་ལ་བབས་སོང་། །
273



ལྷ་སའི་དམངས་ཁྲོད་གླུ་གཞས་
པོ་བྲང་དམར་པོའི་ཞབས་འདེགས། །
སྤེན་མས་ཞུ་དགོས་བསམ་བྱུང་། །
སྤེན་མ་སྐྱེར་པས་མ་གཏོགས། །
ཞབས་འདེགས་འགྲུབ་ས་མ་རེད། །
ཡུར་བུའི་ནང་གི་ཆུ་དེ། །
རགས་སྐྱོགས་ལགས་ཀྱིས་བཅུས་སོང་། །
ཟ་རུ་གཅིག་གི་མགྲོན་པོ། །
མི་ཁ་འཁྱེར་ལོང་མི་འདུག །
གྲོ་སྡོང་སྐམ་པོ་ཞིག་ལ། །
ཀླུ་བཙན་གནས་ཀྱི་ཡོད་ན། །
བུ་མོའི་ཇ་གསུར་མར་གསུར། །
གང་ལ་བཏང་བཏང་ཡིན་པ། །
ཚིགས་ཁེབས་སྐལ་བཟང་མེ་ཏོག །
བདག་པོ་ཨ་གསར་ཚ་བ། །
སྐལ་བཟང་བསམ་བློ་ཐོངས་དང་། །
བདག་པོ་ཁ་མཆུའི་གཞི་མ། །
274



གསུམ་པ། མཛའ་གཞས་དང་ཚིག་རྒྱག
ཡབ་གཞིས་ཁྲོན་པའི་ནང་གི། །
ཁྲོན་སྐྱོགས་གཡུ་ཆུང་སྒྲོལ་དཀར། །
ཁྲོན་ཆུ་ལེན་དགོས་མེད་དེ། །
ཁྲོན་པའི་མཇལ་ཁ་ཐོངས་དང་། །
ང་རའི་ཆུང་འདྲིས་བྱམས་པ། །
རྩིག་ཟུར་ཡ་ནས་མཇལ་བྱུང་། །
སེམས་པ་དགའ་ཡང་དགའ་བྱུང་། །
ལུས་པོ་དལ་ཡང་དལ་བྱུང་། །
མཐོ་བ་དགུང་མོའི་སྦྲང་ཆར། །
དམའ་བ་ས་གཞིའི་མེ་ཏོག །
ང་གཉིས་མཐོ་དམའ་ཤོར་ཀྱང་། །
ལས་འཕྲོ་མཐུན་པའི་མཛའ་གྲོགས། །
རྩི་ཏོག་བར་མའི་མཁའ་ལ། །
སྦྲང་སེར་རླུང་གི་ཕོ་ཉ། །
མེ་ཏོག་སྦྲང་བུ་གཉིས་ཀྱིས། །
275



ལྷ་སའི་དམངས་ཁྲོད་གླུ་གཞས་
བྲལ་ཙམ་བྱེད་མཁན་ལོས་རེད། །
ད་ལྟ་པད་མ་གསར་པར། །
སྦྲང་ཆུང་སེར་མིག་འཁོར་བཞག །
མེ་ཏོག་སྦྲང་བུ་གཉིས་ཀྱིས། །
སྐྱོང་བ་ཁྱེད་ཀྱིས་གནང་དང་། །
མཚོ་དེ་འོ་མ་མཚོ་ལ། །
མཚོ་མཇལ་ཞུ་རྒྱུ་བྱུང་ན། །
གོས་ཆེན་འབྲུག་མའི་ཆག །
ཨ་ལས་ཟེར་ཡང་དྲག་པ། །
ཁྱེད་ནི་རྒྱ་གར་ཀུ་ཤ། །
ང་ནི་རྨ་བྱའི་སྒྲོ་མདོངས། །
ལག་ལས་བུམ་ཆུང་སྒང་ལ། །
འཛོམས་པའི་སྨོན་ལམ་རྒྱོབ་ཤོག །
ཤྭ་བའི་རྭ་རྩེ་ལྟ་བུ། །
ཆུང་འདྲིས་བློ་རྩེ་མ་མང་། །
276



གསུམ་པ། མཛའ་གཞས་དང་ཚིག་རྒྱག
སེམས་སེམས་མི་ཡི་ལབ་དུས། །
རྡོག་རྩ་གཅིག་ལ་སྒྲིལ་ཤོག །
དབུ་ཞྭ་རྒུན་འབྲུམ་མདོག་ལ། །
སྐེད་འཆིང་ཆོས་ལྡན་རྒྱུ་གསེར། །
ང་དང་ཆོས་ལྡན་རྒྱ་གསེར། །
མཐོ་བཞག་དམའ་བཞག་མ་གསུང་། །
ར་མོ་ཆེ་ལ་བཞུགས་པའི། །
ཇོ་བོ་མི་འགྱུར་རྡོ་རྗེ། །
གསོལ་བ་སྙིང་ནས་བཏབ་ཡོད། །
ཐུགས་རྗེས་རྒྱང་ནས་གཟིགས་ཤོག །
ཁྱེད་སེམས་རྫ་ཀོའི་བུམ་པ། །
ནང་རྫས་གང་ཡོད་མི་ཤེས། །
རང་སེམས་ཤེལ་གྱི་བུམ་པ། །
ཕྱི་གསལ་ནང་གསལ་ཞུས་ཡོད། །
སྒོག་པ་རྩ་བཀོག་མ་གཏོང་། །
277



ལྷ་སའི་དམངས་ཁྲོད་གླུ་གཞས་
སྒོག་ལོ་ཡང་ཡང་ཞུས་ཆོག །
བློ་ཐག་གཏིང་ནས་མ་གཅོད། །
ཞལ་རས་ཡང་ཡང་མཇལ་ཆོག །
ཁ་དཀར་ནང་གི་སོ་དཀར། • །
བཞུགས་གྲལ་སྤྱི་ལ་སྟོན་དང་། །
མིག་གཞོང་ཕྲ་མོའི་སྒྲིལ་ཕྱོགས། །
གཞོན་པའི་ངོ་ལ་གནང་དང་། །
ཆུང་འདྲིས་ཆུང་ནས་གཤིབས་པའི། །
ཆུང་འདྲིས་ཉ་ཆུང་གསེར་མིག །
རྒས་ནས་ལྕགས་ཀྱུ་གཏོང་དགོས། །
ག་རེ་བྱས་པའི་ལས་རེད། །
སེམས་པ་བྱང་ལ་མ་འགྲོ། །
ལ་མོའི་རྩེ་ནས་ལོག་ཤོག །
མེ་ཏོག་ཐང་ཤིང་སྒྲོལ་མ། །
བློས་སུ་གཏོང་གི་མ་རེད། །
278



གསུམ་པ། མཛའ་གཞས་དང་ཚིག་རྒྱག
ནག་གཤོངས་བྱེ་མའི་དཀྱིལ་ལ། །
ལྷམ་ཆུང་གཡོག་མཁན་བྱུང་ན། །
བུ་མོ་ན་སོ་ཆུང་ཆུང་། །
བསམ་བློའི་གཏོང་ཕྱོགས་ཞུས་ཆོག །
སེམས་པ་དཀར་བ་གཅིག་གིས། །
ལ་མོའི་ལ་རྩེར་སྐྱོལ་དང་། །
དེ་ནས་ཕར་ལ་ཙ་ནས། །
ལས་འཕྲོ་ཡོད་པས་བསྐུལ་འགྲོ། །
ཆུ་མོའི་གཞུང་ལ་འགྲོ་དུས། །
ཆུ་རྒྱུད་རྒྱལ་པོས་མ་བསླུ། །
རང་མགོ་རང་གིས་ཐོན་དུས། །
ཨ་ཐོད་རི་མོས་མ་བསླུ། །
ལ་མོ་མ་འཛེགས་གོང་ལ། །
ལ་བཙས་གསོལ་བ་མ་གནང་། །
ང་སེམས་བཅོ་ལྔ་ཟླ་བ། །
གླིང་གཞི་སྐོར་བའི་ཁྱད་འདུག །
279



ལྷ་སའི་དམངས་ཁྲོད་གླུ་གཞས།
ང་གཉིས་དགའ་པོ་བྱེད་ས། །
ཁ་དབྲག་པད་མའི་ནང་རེད། །
བྱིའུ་དང་འཇོལ་མོས་མ་གཏོགས། །
སུ་ཡི་ཤེས་ཡག་མ་རེད། །
ཉི་མ་ཤར་བའི་དང་པོ། །
བྲག་རི་ཡ་ནས་ཤར་བྱུང་། །
བྲག་ནས་སྐྱེས་པའི་རྒོད་པོ། །
ཐང་དཀར་ཡིན་ན་དགའ་བ། །
ཤར་ཕྱོགས་སྤྲིན་བཟང་དཀར་པོ། །
ཉི་མ་མཇལ་བར་ཐད་སོང་། །
ལྗང་ཕྲུག་སད་ཀྱིས་མ་འཁྱེར། །
དབུ་ཞྭ་བཞེས་རོགས་གནང་དང་། །
བྲག་སྟོད་ཕྱོགས་ལ་འགྲོ་བར། །
ཆོས་གྲོགས་རེ་རེ་དགོས་ཀྱིས། །
བྲག་སྟོད་ཐང་དཀར་རྒོད་པོ། །
ཆོས་གྲོགས་མིན་ན་གང་ཡིན། །
280



གསུམ་པ། མཛའ་གཞས་དང་ཚིག་རྒྱག
སྤང་སྟོད་ཕྱོགས་ལ་འགྲོ་བར། །
ཆོས་གྲོགས་རེ་རེ་དགོས་ཀྱིས། །
སྤང་སྟོད་ཤྭ་བ་སྨུག་ཆུང་། །
ཆོས་གྲོགས་མིན་ན་གང་ཡིན། །
གངས་རི་བསྐོར་ནས་ཡོང་ཡོད། །
གངས་ཆུ་བཏུངས་ནས་ཡོང་ཡོད། །
གངས་སྟོད་སེང་གེ་དཀར་མོར། །
དགོངས་པ་ཞུས་ནས་ཡོང་ཡོད། །
ཆུ་མོ་དབྱར་ཆུ་ཁམ་པའི། །
མཐའ་རིའི་མཐའ་ནས་ཕྱིན་ཡོད། །
ཉ་མོ་མངོན་ཤེས་ཅན་གྱིས། །
མ་ཡོང་ལོག་རྒྱུགས་གསུངས་བྱུང་། །
དགུང་བསངས་ཕྱོགས་ལ་འགྲོ་བར། །
ཆོས་གྲོགས་རེ་རེ་དགོས་ཀྱིས། །
དགུང་བསངས་ཁྲི་གདུགས་ཉི་མ། །
ཆོས་གྲོགས་མིན་ན་གང་ཡིན། །
281



ལྷ་སའི་དམངས་ཁྲོད་གླུ་གཞས་
ལྕང་མ་སྐྱེས་པས་མ་ཚད།
ཡུར་བུའི་ཁ་ལ་སྐྱེས་སོང་། །
ལྕང་ལོ་ཆུ་མོས་ཁྱེར་ནས། །
མི་ཡུལ་ལུང་པར་སླེབས་སོང་། །
གཙང་གི་རི་ནས་བལྟས་པས། །
དབུས་ཀྱི་དར་ལྕོག་མཐོང་བྱུང་། །
དབུས་གཙང་བསྟན་པ་དར་བའི། །
དར་ལྕོག་ཡིན་ན་དགའ་བྱུང༌། །
ང་རས་བལྟ་ཕྱོགས་ཟེར་ནའི། །
སྐར་མའི་ཤར་ཕྱོགས་ཟེར་ནའི། །
ད་ལོ་ཐོ་རེངས་སྐར་ཆེན། །
རོང་གི་གཏིང་ནས་ཤར་བྱུང་། །
རྒྱ་མཚོའི་ཁ་ལ་སྐྱེས་པའི། །
རྩྭ་ལ་ཀུ་ཤུའི་སྡོང་པོ། །
ཁྱེད་ལ་འབྲས་བུ་མེད་ཀྱང་། །
སྐྱོ་རོགས་ལོ་མས་ཞུས་ཆོག །
282



གསུམ་པ་ མཛའ་གཞས་དང་ཚིག་རྒྱག
བྲོ་རའི་ཕྱོགས་ལ་འགྲོ་བར། །
ཆོས་གྲོགས་རེ་རེ་དགོས་ཀྱིས། །
བྲོ་རའི་ཕོ་གཞོན་མོ་གཞོན། །
ཆོས་གྲོགས་མིན་ན་གང་ཡིན། །
ཉི་མ་ཤར་གྱི་ཕྱོགས་ནས། །
གཞས་ཀྱི་སྒོ་མོ་ཕྱེ་རོགས། །
གཞས་ཀྱི་སྒོ་མོ་ཕྱེ་ཟེར། །
ལྡེ་མིག་གཡར་རོགས་གནང་དང་། །
ལྡེ་མིག་རྒྱལ་སྒོ་ཤར་གྱི། །
སྒོ་ཕེབས་སྟེང་ལ་བཞག་ཡོད། །
བསོད་ནམས་ཅན་ལ་མ་གཏོགས། །
ལྡེ་མིག་རྙེད་ས་མ་རེད། །
ལས་འཕྲོ་ཅན་གྱི་མ་གཏོགས། །
སྒོ་ལྕགས་བྱེ་ས་མ་རེད། །
མ་གཞི་བྲག་གི་ལྡེབས་ལ། །
ཕུར་པ་མ་ཟུག་མི་འདུག །
283



ལྷ་སའི་དམངས་ཁྲོད་གླུ་གཞས།
བླ་མ་ཨོ་རྒྱན་པད་མའི། །
བཀའ་ལ་བརྩིས་ནས་བསྡད་ཡོད། །་
ལ་མོ་འཛེགས་པའི་ལ་བཙས། །
དར་ཚོན་སྣ་ལྔས་གསོལ་ཆོག །
སྲང་གང་སྤྲད་པའི་དར་ལྕོག །།
དཔལ་ལྷ་ལྕོག་ལ་བཙུགས་ཡོད། །
རླུང་རྟ་སྐྱེས་མེན་གང་ཤེས། ། ་
གཏམ་གསུམ་སྐད་ཀྱིས་ཆོད་སོང་། །
མཆོད་དང་བཞེས་དང་ཟེར་བས། །
ཨོ་ལོའི་བཞེས་སྤྲོ་མ་རེད། །
མཆོད་ན་བསམ་བསམ་མ་གཏོགས། །
མ་མཆོད་ཡིད་ལ་མི་འདུག །
གནས་བཟང་ཙ་རིའི་སྡོང་པོ། །
ཕྱི་མ་འགྲོ་སའི་ལམ་ཁ །
ཙ་རི་ལན་གཅིག་མ་འཁོར། །
284



གསུམ་པ། མཛའ་གཞས་དང་ཚིག་རྒྱག
བར་དོ་གཤོར་འཕྲོས་ལུས་སོང་། །
གཡུ་དེ་དྲུག་དཀར་དྲུག་སྨུག །
གཡུ་དམར་བརྒྱ་ཡི་དཔོན་པོ། །
མུ་ཏིག་དར་ལ་བརྒྱུས་པའི། །
དཀྱིལ་གཙོ་གནང་རོགས་གནང་དང་། །
དབུ་ཞྭ་རྦ་རྟིའི་འོག་ནས། །
སྤྱན་མིག་དཀྲི་ག་ཤིག་ཤིག །
གཟིགས་ནི་ང་ལ་གཟིགས་ཀྱིས། །
གཏན་དུ་གཟིགས་རོགས་གནང་དང་། །
ཆུ་མོ་ཤོབ་ཟེ་འགྲོ་བར། །
ཆུ་ཤུལ་གྲམ་པས་བཀག་བཞག །
ང་གཉིས་རུབ་ཟེ་འགྲོ་བར། །
སྐུ་དབང་བྲག་ལས་བཙན་པ། །
སྐྱེབ་སྔོན་མའི་ལས་ལ། །
285



ལྷ་སའི་དམངས་ཁྲོད་གླུ་གཞས།
གང་བསྐོས་འདི་བསྐོས་མི་འདུག །
རྒོད་པོ་བྲག་སྟོད་འགྲིམ་མཁན། །
ལྕང་གླིང་ཕྱོགས་ལ་བབས་སོང་། །
རྒོད་པོ་བྲག་སྟོད་ཕྱོགས་ལ། །
མ་ལྡིང་ཟེར་ན་མ་ལྡིང་། །
རྒོད་ཕྲུག་ནམ་མཁའ་གང་པོར་ །
གསོ་སྐྱོང་ཁྱེད་ཀྱིས་གནང་དང་། །
མཐོ་ན་མཐོ་བཞག་མ་གསུངས། །
རྒོད་པོ་སྡོད་ས་བྲག་རེད། །
དམའ་ན་དམའ་བཞག་མ་གསུངས། །
ཉ་མོའི་སྡོད་ས་ཆུ་རེད། །
མདའ་ལ་མདའ་སྒྲོ་དགོས་ན། །
རྒོད་པོའི་གཞུག་ལ་ཕེབས་དང་། །
རྒོད་པོའི་སྐྱེས་ས་བྲག་སྟོད། །
མཐོ་ས་ཡར་ལ་ཡོག་རེད། །
286



གསུམ་པ། མཛའ་གཞས་དང་ཚིག་རྒྱག
ཆབ་མདོ་སྟེང་ཆེན་རི་ལ། །
བྲག་སྐྱེས་པད་མའི་མེ་ཏོག །
རྒྱ་མཚོ་ཀླུ་སྡིངས་བཞིན་གྱི། །
ཆུང་འདྲིས་དཀར་ལས་འོད་ཟེར། །
སེར་པོ་གསེར་གྱི་ཚིགས་ཁེབས། །
དབང་རྒྱལ་ལགས་རང་མཆོད་དང་། །
བུ་མོར་མི་ཁ་མེད་པའི། །
གཡུ་ཆུང་སྐྱོན་རོགས་གནང་དང་། །
གནམ་དང་སྤྲིན་པའི་བར་ལ། །
གཡུ་བྱུར་མཆོད་རྟེན་བཞེངས་ཡོད། །
ལས་དང་ལས་འཕྲོ་ཡོད་ན། །
སྐོར་བ་ཡང་སེ་སྐོར་དང་། །
ཕུ་ཡི་མཆོད་རྟེན་དཀར་པོ། །
མདའ་ཡི་ཁང་ཆུང་དཀར་པོ། །
དཀར་པོ་གཉིས་ཀྱི་བར་ནས། །
ཁྱེད་ཀྱི་ཐུགས་སེམས་དཀར་བ། །
287



ལྷ་བའི་དམངས་ཁྲོད་གླུ་གཞས།
གསེར་ཟངས་རྒྱ་ཕིབས་འོག་ལ། །
གཡུ་ཡག་སྒྲོན་མས་གསུངས་བྱུང་། །
དེ་རིང་ཚེས་བཟང་བཅོ་ལྔའི། །
ཞལ་གསང་གནང་རོགས་གནང་དང་། །
གསེར་ཟངས་གའུའི་ནང་། །
གཡུ་དམར་རྡོ་གཅལ་བཏིང་ཡོད། །
བཏིང་སོ་ཚར་ནི་མེད་པར། །
ཕྱིར་འཐེན་བསྐྱོན་པ་མ་གནང་། །
ཤར་ཕྱོགས་སྤྲིན་པས་འགྲོ་འགྲོ། །
མི་ཉག་མཚལ་མོས་ཕྱིན་ན། །
རྒྱ་ཇ་བོད་ལ་འདྲེན་པར། །
ཞོགས་པ་གཅིག་གི་ལས་རེད། །
ཕ་མ་སྤུན་མཆེད་མེད་པར། །
བསླབ་བྱ་རྒྱག་མཁན་དཀོན་པ། །
ཀེར་ཀེར་ལྕང་མ་སྦལ་པ། །
ཐུང་ཐུང་ཡོག་ཤིང་དཀོན་པ། །
288



གསུམ་པ། མཛའ་གཞས་དང་ཚིག་རྒྱག
ཆོས་ཤིག་ཞུ་དགོས་བསམས་ནས། །
དགའ་ལྡན་དབང་རི་འཛེགས་ཡོད། །
ཡར་འཐེན་བླ་མ་མཇལ་བྱུང༌། །
མར་འཐེན་བྱམས་པ་མཇལ་བྱུང། །
ཚིགས་ཁེབས་ཁྲ་མེད་ཁྲ་གསུམ། །
སྔོ་སིང་དཀྱིལ་ལ་བརླག་སོང་། །
བསམ་པ་ཞིག་ལ་མ་རྙེད། །
ལས་འཕྲོ་ཅན་ལ་རྙེད་སོང་། །
ང་ལ་ཆུང་འདྲིས་དགོས་ཡོད། །
སྟར་ཁའི་མེ་ཏོག་དགོས་ཡོད། །
སྲོད་ལ་འཛོམས་པ་དགོས་ཡོད། །
ཐོ་རངས་ཡལ་བ་དགོས་ཡོད། །
རྭ་སྒྲེང་ཤུག་པའི་དཀྱིལ་ལ། །
ལོ་གསུམ་སྡོད་དགོས་བསམས་བྱུང་། །
སྐལ་ལྡན་ལས་འཕྲོ་ཅན་གྱིས། །
ལོག་ཤོག་ཡི་གེ་བསྐུར་བྱུང་། །
289



ལྷ་སའི་དམངས་ཁྲོད་གླུ་གཞས།
སྤང་དེ་སྤང་རྒྱ་ཆེ་ལ། །
གཡག་གུ་འགྲོ་རྒྱུ་རྒོད་པ། །
སྐེད་པའི་འུར་རྡོ་ཁྲ་ཆུང་། །
ཐུགས་བསམ་བཞེས་རོགས་གནང་དང་། །
རི་འགོ་མཐོ་པོའི་ཉི་མ། །
སོས་ཀ་མ་བྱེ་ཟེར་ན། །
སྤྲིན་པ་རྒྱ་ནག་ལྕགས་རི། །
ག་ནས་གང་ཡོང་མ་ཤེས། །
སྐལ་བཟང་གསེར་ཁྲིའི་སྟེང་གི །
ལྷ་གཅིག་ཉི་མའི་གཞོན་ནུ། །
ལྷ་གཅིག་ཁྱེད་དང་འདྲ་བ། །
ཡུལ་ཕྱོགས་གཞན་ལ་མི་འདུག །
ཞིང་ཆུང་བཏབ་པའི་སྒང་ལ། །
ལམ་བུ་རྒྱག་མཁན་བྱུང་ན། །
དམན་ཆུང་བུ་མོ་ཡིན་ནའི། །
གྲི་གུག་བློ་ལ་ཐོགས་ཤོག །
290



གསུམ་པ། མཛའ་གཞས་དང་ཚིག་རྒྱག
ཕ་གིའི་སྤྱན་གྱིས་གཟིགས་ཀྱིས། །
མ་གཟིགས་གསུང་རོགས་གནང་དང་། །
ཀོ་ཡོལ་ནག་པོ་སྦྱར་བ། །
ང་རའི་ཡ་མའི་འཁྲུལ་རེད། །
ཤར་ཕྱོགས་སྤང་གི་ལྡེབས་སུ། །
མེ་ཏོག་སྐར་མ་འོད་ཆེན། །
ཁྱེད་རང་འོད་མདངས་ཆེ་ཡང་། །
ཚོས་གཞི་ཡག་པོ་མི་འདུག །
སྐལ་བཟང་ལྡུམ་རའི་ནང་ལ། །
མཚར་ཤོས་ཧ་ལོའི་མེ་ཏོག །
དགོས་པའི་ཆར་པས་མ་སྦང་། །
མི་དགོས་ཟིལ་པས་སྦྱངས་སོང་། །
མི་ཚོས་ཁྱེད་ཀྱི་ཞལ་རས། །
ཉ་གང་ཟླ་བ་འདྲ་ཟེར། །
ཟླ་བའི་ནང་གི་རི་བོང་། །
ནག་ཆ་ལྡན་མིན་མ་ཤེས། །
291



ལྷ་སའི་དམངས་ཁྲོད་གླུ་གཞས་
སོ་དཀར་འཛུམ་གྱི་གཉེར་མས། །
ང་ལ་ཟུར་ལྟ་མ་གནང་། །
ཤ་ཚའི་ཁྲོ་གཉེར་བསླབ་བྱ། །
ཚིག་གསུམ་ཡོད་ན་སྐྱོན་རོགས། །
སེམས་པས་བཏབ་པའི་མེ་ཏོག །
གཞན་དབང་སད་ཀྱི་མ་བཅོམས། །
ལང་ཚོ་སྨིན་པའི་འབྲས་བུ། །
འདོགས་སུ་འཇུག་རོགས་གནང་དང་། །
ཧ་ལོ་ཧད་དེ་བལྟས་པས། །
སེར་ཆེན་གད་མོ་ཤོར་སོང་། །
ད་ལོ་མེ་ཏོག་ཡང་ཅུན། །
སད་ཀྱི་འཁྱེར་ཉེན་འདོད་བཞག །
སེ་བ་ཡ་གིའི་སེ་འབྲུ། །
བྱུ་རུར་སྨིན་རྒྱུ་ཡོད་ན། །
བལ་ཡུལ་སྟོད་ཀྱི་བྱུ་རུ། །
དགོངས་པ་རང་ཞུ་ཡིན་འགྲོ། །
292.



གསུམ་པ། མཛའ་གཞས་དང་ཚིག་རྒྱག
རྒོད་པོ་རྟ་རོས་རྒྱགས་དུས། །
བྲག་ལ་རྒྱབ་གཏོད་བྱས་སོང་། །
སྲོད་ཆུང་མུན་པ་རུབ་དུས། །
འཁོར་ས་བྲག་ལས་མི་འདུག །
ལྷ་སའི་བར་སྐོར་ནང་ལ། །
ཨ་ཅག་འཇལ་ལེ་འཇོལ་ལེ། །
རིག་ན་རྩེ་མོ་རྩེ་གྱིས། །
མ་རིག་རྐུ་མ་རྒྱག་གིས། །
ཁྱེད་ཐུགས་ལྷ་ཤིང་ཤུག་པ། །
དུས་བཞིར་འགྱུར་བ་མེད་ན། །
བྱིའུ་ཆུང་འཇོལ་མོའི་བློ་གཏད། །
ལྷ་ཤིང་ཁྱེད་ལ་བཅོལ་ཆོག །
ཆུ་མོ་སྔོ་ཁ་དྭངས་བ། །
བན་བཀྱག་འགབ་གཞི་འགྲིག་པ། །
དེ་ནས་ཆུ་ཞིག་བླངས་ན། །
བཀའ་སྐྱོན་གནང་མཁན་མེད་འགྲོ། །
293



ལྷ་སའི་དམངས་ཁྲོད་གླུ་གཞས་
རྟ་དེ་ཁ་དཀར་རྐྱང་མོ། །
རྟ་རྒྱུད་ཡག་ཉེས་མ་ཤེས། །
རྟ་ཕོའི་འགྲོས་དང་སྤུ་མདོག །
གཞོན་པའི་བློ་ལ་བབས་སོང་། །
ལྷམ་དེ་ལྷམ་བཟོ་ཡག་པ། །
འགགས་ལོ་ཤར་བཟོ་དོད་པ། །
སེམས་པས་འཇའ་ཞིག་ཁྲིད་ན། །
བཀའ་སྐྱོན་གནང་མཁན་མེད་འགྲོ། །
ཀོ་བ་ནག་ཆུང་ནང་ལ། །
ཚུད་སོ་ཚར་ནས་མེད་པར། །
རྒྱ་མཚོའི་མཐའ་ལ་སླེབས་ཀྱང་། །
སྐྱེ་བ་སྔོན་མའི་ལས་རེད། །
རྟ་ཕོ་རྟ་རའི་ནང་ལ། །
རྡག་སྒྲ་སྡིག་སྒྲ་མ་གནང་། །
འགྲོས་དང་གོམ་པ་ཡོད་ན། །
བདེ་མོའི་ཐང་ལ་བཅག་ཆོག །
294



གསུམ་པ། མཛའ་གཞས་དང་ཚིག་རྒྱག
ཡང་ན་ཀོ་བ་ཐོངས་དང་། །
ཡང་ན་ཀོ་ཐག་གློད་དང་། །
ཆུ་མོའི་ཤག་སྒྲ་ཤོག་སྒྲ། །
གཞོན་པའི་བློ་ལ་མི་འདུག །
ཀོ་བ་ནག་ཆུང་གྲུ་བཞི། །
ཆུ་མོའི་གཞུང་ལ་བཏང་ཡོད། །
བྱམས་པའི་ཐུགས་ལ་མེད་ན། །
བྲག་ཟུར་མ་གིར་བཅད་ཆོག །
སྤང་རྒྱན་ཐུགས་ལ་བཞག་ནས། །
སྤ་མས་སྙིང་ལ་ཟུག་བྱུང་། །
ཁྱེད་མཛེས་རྨ་བྱའི་སྒྲོ་ལ། །
སེམས་པ་ཤོར་བ་སྔས་སོང་། །
སེམས་ལ་བསམ་པའི་གཡུ་དེ། །
བདག་པོ་རྒྱག་རྒྱུ་བྱུང་ན། །
གྲུ་རྩིའི་སྒྲིལ་རས་མེད་ཀྱང་། །
སྙིང་གི་ཚི་ལུས་སྒྲིལ་ཆོག །
295



ལྷ་སའི་དམངས་ཁྲོད་གླུ་གཞག
ཐག་རིང་མི་ཡི་ཡུལ་ལ། །
གཟུགས་པོར་ཐུགས་བཅགས་གནང་དང་། །
ནམ་དུས་དབྱར་ཁའི་དུས་སུ། །།
མཚོ་མོའི་སྟེང་ནས་མཇལ་ཡོང་། །
དཀའ་བ་སྤྱད་དང་སྤྱད་ཡོད། །
བཅུ་གསུམ་ལོ་ནས་སྤྱད་ཡོད། །
དཀའ་ལས་བརྒྱབ་པའི་འབྲས་བུ། །
སྔོན་མོའི་ཆུ་ལས་རིང་བ། །
སེམས་པ་འདི་ལ་བལྟས་ན། །
ལྷ་ཆོས་ཡོང་བ་ཡོད་དེ། །
ལུས་པོ་བསོད་ནམས་མེད་པས། །
ཆོས་གོས་རྫོབ་ཡས་མ་རེད། །
མེ་ཏོག་ཏིང་ཏིང་ཁྱེད་རང་། །
ཐུགས་སེམས་སྐྱོ་དགོས་མི་འདུག །
བདག་པོས་པང་དུ་བླངས་ནས། །
མཆོད་གཤོམ་མདུན་དུ་སྒྲིག་ཆོག །
206



གསུམ་པ། མཛའ་གཞས་དང་ཚིག་རྒྱག
གཡུ་ཐོག་ཟམ་པའི་འོག་ལ། །
གསེར་གྱི་ལྕགས་ཀྱུ་དབྱུགས་པས། །
སྐལ་ལྡན་ལས་འཕྲོ་ཅན་ལ། །
གཡུ་ཡི་ཉ་མོ་ཐེབས་བྱུང་། །
རོ་མངར་བདུད་རྩིའི་ཆང་དེ། །
འཐུང་འདོད་གཞན་གྱི་བྱེད་ཀྱིས། །
མིག་ཟུར་གཞན་ལ་བལྟས་པའི། །
བློ་སེམས་ཁྱེད་ལ་ཕྱོགས་སོང་། །
ཤར་ཕྱོགས་ཤར་ནས་ཤར་བའི། །
སྐར་མ་ཡིད་དགའ་དབྱངས་ཅན། །
ལུས་པོའི་ཤ་ཁྲག་འདྲེས་ཀྱང་། །
བརྩེ་དུང་མེད་པ་གང་རེད། །
ཁྱེད་ཞལ་ཉི་མ་འདྲ་བ། །
བདག་གི་པདྨའི་སྡོང་པོ། །
ཉི་མའི་འོད་ཟེར་ཕོག་ནས། །
ཆུ་སྐྱེས་ཞལ་ཁ་ཕྱེས་སོང་། །
297



ལྷ་སའི་དམངས་ཁྲོད་གླུ་གཞས།
སྡུག་པོ་མི་ཡི་ལུང་པར། །
ཆུ་ཞིག་སྟེར་མཁན་བྱུང་ན། །
སྐྱིད་པོ་རང་གི་ཡུལ་ནས། །
ཆུ་ལེན་ཇ་ཡིས་འཇལ་ཆོག །
ཡར་ཤོག་ཡར་ཤོག་ཟེར་མཁན། །
མགོ་བོའི་སྐྲ་ལས་མང་བ། །
ལས་འགྲོ་གང་ཡོད་མ་ཤེས། །
ལགས་སོ་ལགས་སོ་ཞུས་ཡོད། །
ཧ་ཧ་ཧུ་ཧུ་འཛུམ་གྱིས། །
ངོ་དགའ་སྤྲེལ་ལད་མི་ཤེས། །
གཏམ་དོན་མཚུངས་པའི་བརྩེ་དུང་། །
བུ་མོ་ང་རས་ཞུས་ཆོག །
མི་ཚོ་སྨྱུག་མའི་ནང་ལ། །
སྟོང་སྐུད་ལྷས་མ་སླ་ཀྱིས། །
ང་རང་གཉིས་པོའི་ལས་དེ། །
བྱིའུ་ཚང་གསོག་ལས་ཁག་པ། །
298



གསུམ་པ་ མཛའ་གཞས་དང་ཚིག་རྒྱག
དབྱར་ཁ་དབྱར་ཆུ་རྒྱུས་རྒྱས། །
དགུན་ཆུ་རྒྱུས་རྒྱུ་ཡོད་ན། །
སྐལ་བཟང་གསེར་གྱི་ཟམ་པ། །
རི་བོའི་རྩེ་ལ་བརྒྱབ་ཆོག །
དྭགས་པོ་རོང་དུ་མ་འགྲོ། །
དྭགས་ཁྱི་ངར་མ་ཐུག་ཡོང་། །
དྭགས་མོ་བསོད་ནམས་པད་འཛོམས། །
ཁྱི་ཁ་ལེན་རོགས་གནང་དང་། །
ཆུང་འདྲིས་བྱམས་པ་བཞུགས་ས། །
བྲག་རི་དངུལ་མཁར་མེ་ལོང་། །
སེམས་པ་ཐར་བ་མ་གཏོགས། །
ལུས་པོ་ཐར་ས་མ་རེད། །
དབྱར་ཁ་ཆུ་མགོ་གང་ཡོད། །
དགུན་ཁ་བལྟས་པས་ཤེས་བྱུང༌། །
བྱམས་པའི་ཐུགས་བརྩེ་གང་ཡོད། །
བལྟས་ནས་མཐོང་ས་མ་རེད། །
299



ལྷ་སའི་དམངས་ཁྲོད་གླུ་གཞས།
རྟ་ཕོ་ང་རའི་ཡིན་ན། །
རྟ་སྒ་ང་རས་བརྒྱབ་ཆོག །
སྙིང་སྡུག་སྙིང་གི་ཚི་ལུ། །
ཕར་བཤིག་ཚུར་བཤིག་གནང་དང་། །
ཆུ་མོ་ཉ་ལ་བྱམས་པ། །
ཉ་མོ་ཆུ་ལ་བརྩེ་བ། །
དེ་འདྲའི་ཉ་ཆུའི་བརྩེ་དུང་། །
ང་དང་བྱམས་པ་འདྲ་བ། །
ཆུ་ལ་ཡིག་ཆུང་བཀུར་ཡོད། །
ཕྱག་སོན་བྱུང་ཞག་ཡིན་ཏེ། །
སེམས་པའི་བང་ཆེན་བཏང་ཡོད། །
རྨི་ལམ་བཏང་བ་ཨེ་བྱུང་། །
ཚེས་གསུམ་ཟླ་བ་དཀར་པོ། །
ཞག་གསུམ་སྤྲིན་པས་མ་སྒྲིབས། །
ང་དང་ཁྱེད་ཀྱི་བར་ལ། །
དར་གྱི་མདུད་པ་ཐེབས་བཞག །
300



གསུམ་པ། མཛའ་གཞས་དང་ཚིག་རྒྱག
ལྷ་སའི་སྐྱིད་ཆུ་སྔོན་མོ། །
བཙོས་པའི་ཆང་ལས་ཞིམ་པ། །
ཆུང་འདྲིས་བྱམས་པའི་ཞལ་རས། །
བཞེངས་པའི་ལྷ་ལས་མཚར་བ། །
བྱམས་པའི་འཛུམ་མདངས་ཞལ་རས། །
གློ་བུར་ཡིད་ལ་དྲན་བྱུང་། །
སེམས་པའི་ཡི་གེ་ནག་ཆུང་། །
དབང་མེད་འབྲི་ལ་ཤོར་སོང་། །
བཞིན་བཟང་མཛེས་པར་མ་བལྟ། །
གཏན་གྱི་བྱ་བ་འཕྱུག་ཡོང་། །
བརྩེ་དུང་སེམས་ཀྱི་རི་མོར། །
ཉམས་ཞིབ་དཔྱད་ན་དགའ་བ། །
སྐྱིད་པའི་ལྷ་འབབ་སྐྱིད་གཞོང་། །
བུ་མོ་མེ་ཏོག་འདྲ་བ། ། །
སེམས་ལ་ཡོད་པའི་བུ་མོའི། །
ཐུགས་ལ་ག་རེ་དགོངས་བྱུང་། །
301



ལྷ་སའི་དམངས་ཁྲོད་གླུ་གཞས།
བྲག་ལ་འཛེགས་རྒྱུ་ཡིན་པས། །
བྲག་ལམ་སྟོན་རོགས་གནང་དང་། །
བློ་གཏད་བཅོལ་རྒྱུ་ཡིན་པས། །
བྱམས་སྐྱོང་མཛད་རོགས་གནང་དང་། །
བྱམས་པས་ཤིང་ལོའི་གསེབ་ནས། །
ང་ལ་གསང་བརྡ་བཏང་བྱུང༌། །
ཡིད་འོང་ལོ་གསུམ་ཁམ་བུ། །
འགྱུར་མེད་རྩ་བ་ཚུགས་ན། །
ན་ཚོད་སླེབས་པའི་དུས་སུ། །
འབྲས་བུ་འདོགས་པ་ཞུས་ཆོག །
དཔྱིད་ཀ་མ་ཤར་གོང་ལ། །
མྱུ་གུ་བྲེལ་འཚབ་མ་གནང་། །
ནམ་དུས་ཤར་བའི་དུས་སུ། །
ཆར་ཆུ་སྐྱོན་རོགས་ཞུས་ཆོག །
ཡ་རབས་ཚུལ་དང་ལྡན་པའི། །
སྤྱོད་བཟང་ཁྱོད་ལ་ཡོད་ན། །
302



གསུམ་པ། མཛའ་གཞས་དང་ཚིག་རྒྱག
མི་ཚེ་འཁྱོལ་བའི་གཏན་གྲོགས། །
གང་ས་གང་དུ་སྒུག་ཡོད། །
ཕུ་ཡི་སྤང་རྒྱན་མེ་ཏོག །
ག་ལེར་སྐུ་བཞུགས་གནང་དང་། །
མདའ་ཡི་སྲན་མའི་མེ་ཏོག །
བཞད་ཁ་ཕྱེ་ནས་བསྡད་ཡོད། །
སྒང་རྒྱབ་སྟག་སྡོང་ཕྲ་མོ། །
དྲིན་ཅན་ཕ་མས་བཏབ་བྱུང༌། །
འབྲས་བུ་མི་ཡུལ་ཁྱབ་པ། །
སྐྱེ་བ་སྔོན་མའི་ལས་རེད། །
རྟ་བཟང་རག་པའི་སྟེང་ལ། །
གཡང་ཊིའི་རྟ་སྒ་བརྒྱབ་ཡོད། །
མ་འགྱུར་གློ་ཅིག་བསྡམས་ཡོད། །
འགྱུར་ཡང་ཚེ་སྔོན་ལས་རེད། །
འདི་ནས་རྡོ་རྗེ་བྲག་ལ། །
303



ལྷ་སའི་དམངས་ཁྲོད་གླུ་གཞས།
སྐས་ཅིག་འཛུགས་རོགས་གནང་དང་། །་་
བུ་མོའི་དཔལ་གཡུ་གསེར་སྐོང་། །
རྡོ་རྗེ་བྲག་ལ་ལུས་སོང་། །
ཨ་ཅག་དབུ་རས་དཀར་པོ། །
འབྲི་གུང་ལ་མོ་བརྒྱབ་སོང་། །
ང་ར་འབྲི་གུང་ལ་མོའི། །
ལ་བཙས་ཡིན་ན་དགའ་བ། །
ཕ་རིའི་སྤང་གི་ལྡེབས་ལ། །
ཤྭ་བས་སྐྱིད་ཉལ་གློད་སོང་། །
ཤྭ་བ་སྐྱིད་པ་མ་རེད། །
སྤང་གཤོངས་སྐྱིད་པ་ཡིན་འགྲོ། །
ན་དམར་རྟ་དེ་རྟ་རང་རེད། ། །
གསེར་སྒ་གྲུ་བཞི་ལྷད་མེད་རེད། །
ཀ་ཅིའི་གོས་དེ་གོས་རང་རེད། །
དངུལ་སྒ་སྒྲོག་ཉིས་ལྷད་མེད་རེད། །
304



གསུམ་པ། མཛའ་གཞས་དང་ཚིག་རྒྱག
འཁྱེར་རྒྱུ་སྔོ་སྐྱ་འཁྱེར་ཁག་བྱེད། །
འགྲོས་མེད་དུས་ཆབ་ཆབ་ཆབ་མོ་རང་། །
གོན་རྒྱུ་གོས་ཆེན་གོན་ཁག་བྱེད། །
ཆ་མེད་དུས་ཤུབ་ཤུག་ཤུབ་མོ་རེད། །
ཆུ་འགོ་རྟ་མིག་གྲུ་བཞི་ལ། ། །
ལོ་ན་ནིང་ཆུ་དེ་ཉོག་དུ་མེད། །
དུས་ད་ལོ་ཆུ་དེ་བརྙོགས་བཞག་གདའ། །
དེ་རྙོག་མཁན་བྲེ་སེར་འབྲོང་ཆུང་རེད། །
འཐུང་མཁན་ཁ་དཀར་རྐྱང་ཆུང་རེད། །
གྲི་འགུ་སི་ཁྱེར་ཤོག་རྩབ་གཏོང་ཆོག །
བོག་ཁྲ་རིང་ཁུར་ཤོག་གཏོར་གཏོང་ཆོག །
རིན་ཆེན་རྦབ་ལ་མི་བསྒྲིལ་ལེ། །
འབྲུ་ཕུང་བླ་མའི་ལྟོ་ཟས་ཡོད། །
འོག་རྟ་རྐུ་ལ་མི་ཤོར་ལེ། །
གསེར་ཟླ་བླ་མའི་འཕོ་མདུད་རེད། ། །
རྒྱུ་ཤིང་ལྕང་མ་ལྡེམ་ཙམ་བྱེད། །
305



ལྷ་སའི་དམངས་ཁྲོད་གླུ་གཞས།
རྒྱ་གར་རྨ་བྱ་འབབ་དགོས་གདའ། །
ལུང་ཆུང་ཕུ་ཐག་ཡས་ཙམ་བྱེད། །
ལ་ཨ་འགྲོའི་འགྲུལ་པ་ཤར་དགོས་གདའ། །
རྟ་མང་པོ་དགོས་པ་ང་ལ་མེད། །
གཅིག་ཡོད་དེ་ནམ་མཁའི་བྱ་འདྲ་ཡོད། །
བྱ་བྱས་ནས་འཕུར་རྒྱུ་མེད་དེ་ཡང་། །
འགྲོས་གོམ་པ་བྱ་དང་ཁྱད་མེད་ཡིན། །
རོགས་མང་པོ་དགོས་པ་ང་ལ་མེད། །
གཅིག་ཡོད་དེ་ལྷ་ཁང་ལྷ་འདྲ་ཡོད། །
ལྷ་བྱས་ནས་མཇལ་ཁ་ཞུ་རྒྱུ་མེད། །
མཆོར་ཁ་མདོག་ལྷ་དང་ཁྱད་མེད་ཡིན། །
མགོ་འདི་ལ་འོས་ལེའི་ཝགཅིག་ཡོད། །
དེ་ཡན་ལ་འོས་ལེའི་གྲ་རྩེ་ཡིན། །
ཁྱོད་གྲ་རྩེ་སྤུ་རྩེ་མ་ཉམས་ན། །
འགོའི་དཔོན་པོའི་གདེང་གཅིག་ཁྱེད་ལ་ཞོག །
306



གསུམ་པ། མཛའ་གཞས་དང་ཚིག་རྒྱག
སྐེ་འདི་ལ་འོས་ལེའི་གའུ་འོས་ཡིན། །
དེའི་ནང་ལ་འོས་ལེའི་དམ་རྫས་ཡིན། །
གསུང་དམ་རྫས་རིལ་བུ་མ་ནོགས་ན། །
བལ་བླ་མའི་གདེང་གཅིག་ཁྱེད་ལ་ཞོག །
བློ་འདི་ལ་འོས་ལེའི་ཆུང་འདྲིས་རོགས། །
དེ་ཡན་ལ་འོས་ལེའི་ཕ་མ་ཡིན། །
ཆུང་རོགས་ལུས་སེམས་མ་འགྱུར་ན། །
དྲིན་ཕ་མའི་གདེང་གཅིག་ཁྱོད་ལ་ཞོག །
ཤ་བཟས་བཟས་རུས་གོག་དགུང་ལ་སྙོམས། །
སྡུག་སྡིག་པ་བྱུང་ནའི་འགྱོད་པ་མེད། །
ཇ་བཏུང་བཏུང་ཇ་རོ་དགུང་ལ་སྙོམས། །
དོན་བུ་ལོན་ཡོད་ནའི་འགྱོད་པ་མེད། །
སྤང་རི་གསེར་ཉ་ཁ་སྤྲོད་ལ། །
ནག་ཆུང་ནོར་གྱི་ཁ་ཟ་རེད། །
ནོར་འཚོ་རོགས་དགོས་ན་ངེད་ཀྱིས་བྱེད། །
འབྲི་དུ་ལོའི་བེའུ་ཆུང་བརླག་ཟེར་ན། །
307



ལྷ་སའི་དམངས་ཁྲོད་གླུ་གཞས།
ཁ་ངན་པ་ང་ལ་མ་ཞོག་ཨཱ། །
སྟོད་ཀྱི་རི་དང་སྨད་ཀྱི་རི། །
རི་རིག་རེས་ཡོད་དེ་ཐུག་རེས་མེད། །
སྟོད་ཀྱི་ཆུ་དང་སྨད་ཀྱི་ཆུ། །
ཆུ་རིག་རེས་མེད་དེ་ཐུག་རེས་ཡོད། །
དགུང་ཨ་སྔོན་མཁའ་རུ་འཁོར་རུ་རེད། །
སྤྲིན་ཁྲ་ཕྲུག་འཁོར་ལོའི་པ་ཊ་རེད། །
འབྲུག་ཕོ་ཐང་འཁོར་གྱི་ཞུན་མ་རེད། །
ཚེ་གཅིག་ལ་འཁོར་ཞིང་སྡོད་ཀྱི་མ། །
སྐད་ཐེངས་གསུམ་ནས་འགྲོ་གི་རེད། །
དེ་མ་རེད་མཛོད་དང་ཆུང་ལོའི་རོགས། །
རྟ་ཕོ་འདོ་བ་རག་པ་ལ། །
རྟ་གདན་དུ་ནག་གྲུ་བཞི་ཡིན། །
གསེར་སྒ་དངུལ་སྲབ་མི་དགོས་ལེ། །
སེམས་པའི་ཁ་ལོ་བཏང་ཆོག་ཡིན། །
308



གསུམ་པ། མཛའ་གཞས་དང་ཚིག་རྒྱག
ཡར་ལྟོས་དང་ལྟད་མོ་ཡེ་འདྲ་གདའ། །
རི་དཀར་དཀར་ཚེ་བུམ་འདྲ་ལེ་འདུག །
རི་ཡ་ལ་སྨུག་པ་འཁོར་ལེ་མིན། །
དུས་དེང་སང་སྨུག་པ་འཁོར་ཞིང་གདའ། །
མར་ལྟོས་དང་ལྟད་མོ་མ་འདྲ་གདའ། །
མཚོ་ཨ་ལོང་མེ་ལོང་འཁོར་བཟོ་འདུག །
མཚོ་ཡེ་ལ་འཁྱགས་པ་རྒྱག་རྒྱུ་མེད། །
དུས་དེང་སང་འཁྱགས་པ་རྒྱག་རྒྱུ་གདའ། །
ཁྱེད་བྲག་རི་གཏན་སྡོད་ཡིན་ཟེར་ན། །
ང་ཐང་དཀར་བྲག་ལ་ལོས་འཁོར་ཡོང་། །
ཁྱོད་བྲག་རི་ཞིག་རྡོ་ཡིན་ཟེར་ན། །
ང་ཐང་དཀར་ཐང་ངན་མ་གཏོང་རོགས། །
རི་དཀར་དཀར་དཀར་ཏོག་བཞིན་བགྲད་གདའ། །
ཐུག་དར་ལྕོག་མེད་ལེའི་ཡ་མཚན་རེད། །
མཚོ་སྔོན་མོ་ཡོན་ཆབ་འཁྲིགས་འདྲ་གདའ། །
བྱ་ངང་པ་མི་འབབ་ཡ་མཚན་རེད། །
309



ལྷ་སའི་དམངས་ཁྲོད་གླུ་གཞས།
རི་མཐོ་མཐོ་སྐེད་པ་ཉག་ཉག་རེད། །
བྱ་འབབ་འདོད་གཤོག་པ་ཐེབ་ཐེབ་རེད། །
འབབ་ཐུབ་ན་མཐོ་མཐོ་མཐོ་ཤག་རེད། །
འབབ་མ་ཐུབ་སེམས་པའི་མཛེས་རོགས་རེད། །
རྫ་གཡམ་པའི་ཁྲོག་ཁྲོག་ཟེར་རྒྱུ་དེ། །
འབྲོང་བྲེ་སེར་མ་སྡོད་མདོག་མདོག་རེད། །
འབྲོང་བྲེ་སེར་མི་སྡོད་བུད་འགྲོ་ཆོག །
རྫ་གཡམ་པ་ཁྲོག་ཡུན་རིང་བར་ཤོག །
རྩྭ་འཇག་མའི་ཤུག་ཤུག་མཛོ་ལེ་ལ། །
ལུག་གཡང་མོ་མ་སྡོད་མདོག་མདོག་རེད། །
ལུག་གཡང་མོ་མ་སྡོད་བུད་འགྲོ་ཆོག །
རྩྭ་འཇག་མ་ཤུག་ཡུན་རིང་བ་ཤོག །
ཆུ་ཀོ་ཚུའི་ཆོབ་ཆོབ་མཛོ་ལེ་ལ། །
ཉ་གསེར་མིག་མ་སྡོད་མདོག་མདོག་རེད། །
ཉ་གསེར་མིག་མི་སྡོད་བུད་འགྲོ་ཆོག །
ཆུ་ཀོ་ཆུའི་ཆུ་རྒྱུན་རིང་བ་ཤོག །
310



གསུམ་པ། མཛའ་གཞས་དང་ཚིག་རྒྱག
འབྲི་རྒན་རྩྭ་ཡུལ་ལྕེ་ལྡག་མ། །
རྩེ་མེ་ཏོག་དཀྱིལ་ལ་བཞག་བཞག་རེད། །
བསྡད་མི་གདའ་རི་སུལ་འགྲིམས་སོང་གདའ། །
ཁག་མི་གདའ་གྲོགས་པོས་ཁྲིད་སོང་རེད། །
བྱ་ཆེན་ཁྱུང་གི་སྒོ་ང་དེ། །
སྡུག་པད་སྤུངས་སྒང་ལ་ཞོག་གི་མ། །
དེ་བཞག་ན་པད་སྤུངས་བསོད་བདེ་ལ། །
སེང་དཀར་མོར་བཞོས་ལེའི་འོ་མ་དེ། །
སྡུག་རིས་དྲུག་ནང་ལ་བླུགས་ཀྱི་མ། །
དེ་བླུགས་ན་རིས་དྲུག་བསོད་བདེ་ལ། །
མ་སོང་གངས་རིའི་དབུ་རྩེ་ལ། །
སོང་ཉིན་ཉམ་ཉམས་མ་བྱེད་ཨ། །
མ་རག་སེང་གེའི་འོ་མ་ལ། །
རག་བྱུང་ཉམ་ཉམས་མ་བྱེད་ཨ། །
ངས་མ་སོང་གངས་རིའི་དབུ་རྩེ་ལ། །
སོང་ནས་དར་ལྕོག་བཙུགས་བཞག་ཡོད། །
31 1



ལྷ་སའི་དམངས་ཁྲོད་གླུ་གཞས།
མ་རག་སེང་གེའི་འོ་མ་ལ། །
རག་ནས་ཆོག་འབུལ་བཞག་ཡོད། །
སྡིང་ཆེན་སྡིང་དང་སྡིང་ཆུང་སྡིང་། །
ནམ་མཁའ་སྟེང་དང་གཡུ་འབྲུག་སྟེང་། །
སྡིང་དེ་ཚོ་སྡིང་ལའི་སྡིང་རྒྱུད་རེད། །
དབྱར་ཆུ་རྒྱུགས་ཀྱིས་སྒང་ལ་རེད། །
འཁྱུག་འདོད་ཅན་ཉ་མོ་འཁྱུག་རན་གདའ། །
བློ་གཅིག་གཉིས་གྲོས་ཐག་གཅོད་དགོས་རེད། །
དམན་བུ་མོ་ཟངས་དཀར་ལུང་བཞི་རེད། །
སྟག་ཤར་པ་རྒྱ་ཇ་བག་ཁག་རེད། །
ཁྱེད་ཟངས་དཀར་གཡའ་དྲག་མེད་ཟེར་ན། །
ཇ་རྒྱ་ཇ་ཇ་ཁུ་ལོས་འབབ་རེད། །
དམན་བུ་མོ་རྒྱུ་བྱུར་དཀྲུག་མ་རེད། །
སྟག་ཤར་པ་སྟོང་སྐུད་གསུམ་བསྒྲིལ་རེད། །
ལུང་མ་བརྒྱུས་བར་དུ་ཞོག་ལེ་མིན། །
312



གསུམ་པ། མཛའ་གཞས་དང་ཚིག་རྒྱག
བཞག་ཨེ་དེ་མི་དེ་ལྟད་མོ་ལྟོས། །
དམན་བུ་མོ་ལ་གའི་ལུ་གུ་རེད། །
བྱ་ལྡིང་བ་མང་དེ་བབས་པ་དཀོན། །
སྦ་རི་ཕྱི་གསེས་ནང་གསེས་རེད། །
དམན་མུན་རུབ་ཁ་གསལ་གཏིང་གསལ་རེད། །
ངའི་ཡུལ་ལ་མི་ལེན་ལ་ཡུལ་ལེན། །
ངའི་ལ་ཡུལ་བདེ་ཆེན་ཁྲོམ་ལ་ལེན། །
སྡེ་ཁྲ་མོའི་སྡེ་བརྒྱ་གྲུག་ལེས་ལེན། །
འགྲོས་སིམ་སིམ་འ་གཅིག་སྤོ་ཁག་བྱེད། །
རྟ་དཀར་ཁྱེར་ཞིང་གཡས་ལ་འགྱུར། །
རྟ་ནག་ཁྱེར་ཞིང་གཡོན་ལ་འགྱུར། །
གཡས་འགྱུར་ས་དར་དཀར་སྒང་ལ་རེད། །
གཡོན་འགྱུར་ས་དར་སྨུག་སྒང་ལ་རེད། །
ཉོབ་སྡོད་རྡ་རུག་སྡེ་རུག་རེད། །
དེ་ལ་རྦར་ཀ་ས་ས་བྱེད། །
313



ལྷ་སའི་དམངས་ཁྲོད་གླུ་གཞས།
དེ་ལ་བྱམས་བྱམས་སྡུག་རུས་བྱེད། །
ཆུ་ཕ་རིའི་རྟ་པ་བྲོ་རྒན་མ། །
ཁ་འཐེན་ཆུང་འཐེན་ཆེན་བྲོ་རྒན་མ། །
ཁྱེད་ཕྱི་བལྟས་ལན་གསུམ་བལྟ་སྟངས་ཀྱིས། །
ཡུལ་འདིར་ཞེ་ཆགས་འོ་ལེ་གདའ། །
སྒ་ཆུང་ཆུང་སྒ་ཁོག་ཡངས་པོ་མ། །
ཁྱོད་སྡོད་སའི་འདུག་ལ་ག་ལ་འོས། །
བྱིའུ་ཆུང་ཆུང་གཤོག་སྒྲོ་མཛེས་པོ་མ། །
ཁྱོད་འབབ་སའི་ཤིང་ལོ་ག་ལ་འོས། །
ས་ཆུང་ཆུང་སྒ་ཁོག་ཡངས་པོ་མ། །
སྡོད་སའི་འདུག་ལ་རྐྱང་སྐྱིད་ཡིན། །
རྐྱང་ག་མ་ཡིན་ན་སྡོད་ལེ་མིན། །
བྱིའུ་ཆུང་ཆུང་གཤོག་སྒྲོ་མཛེས་པོ་མ། །
ང་འབབ་སའི་ཤིང་ལོ་རྒྱ་ཤིང་ཡིན། །
ཤིང་རྒྱ་ཤིང་མེད་ན་འབབ་ལེ་མིན། །
314



གསུམ་པ། མཛའ་གཞས་དང་ཚིག་རྒྱག
ང་མ་སོང་གངས་རིའི་དབུ་རྩེ་ལ། །
ང་སོང་ནས་དར་དཀར་འཐེན་བཞག་ཡོད། །
མ་བཏུང་སེང་གེའི་འོ་མ་ལ། །
བཏུང་ནས་རྒྱ་ཞོ་བསྙལ་བཞག་ཡོད། །
ཁྱེད་གཟི་ལུང་ལུང་པའི་གྱེན་ལ་ཤོག །
ངས་གཡུ་ལུང་ལུང་པའི་ཐུར་ལ་ཡོང་། །
སྒང་ལ་ཁ་ཡེ་ལ་འཛོམས་ལེ་བྱེད། །
ངེད་གཟི་གཡུ་རྟེན་འབྲེལ་འགྲིགས་ལེ་བྱེད། །
ཁྱེད་ཚར་ཚག་ཕུ་ཐུང་རིང་ཙམ་བྱེད། །
ང་གོན་མི་མིན་དེ་སེམས་བཟང་ཡིན། །
ཁྱེད་གོས་ཆེན་ཕྱུ་པ་ཆུང་ཆུང་བྱེད། །
ང་གོན་མི་མིན་དེ་སེམས་བཟང་ཡིན། །
ཤྭ་ཕོ་ཆེན་ཤར་རིའི་རྩེ་ལ་གདའ། །
བུ་རྔོད་པ་ཤར་རིའི་གཞུག་ལ་གདའ། །
ཐོག་སེར་བའི་གུར་ཁང་འཁྲིགས་ཤིང་གདའ། །
གློག་དམར་པོའི་གུར་སྒོ་བཀག་ཤེ་གདའ། །
315



ལྷ་སའི་དམངས་ཁྲོད་གླུ་གཞས།
བུ་ཟོད་པ་ཐག་གིས་མ་བསད་ན། །
ཤྭ་ཕོ་ཆེན་གསོད་གཏོང་ད་ལྟ་ཡིན། །
དམར་རིལ་རིལ་གྲྭ་པའི་ན་བཟའ་རེད། །
གོས་དམར་ཐང་བལྟས་ནི་ཅི་རག་སྐྱོང་། །
སྐྱ་རིལ་རིལ་ངང་པའི་སྒོ་ང་རེད། །
བཅག་མ་བཏང་བལྟས་ལེ་ཅི་རག་སྐྱོ། །
མགོའི་ཝདམར་སྒང་ལ་སྤུ་དམར་བརྩེགས། །
ཐོག་སེར་བར་མ་སྐྲག་སླེབས་འོངས་ཡིན། །
རྐང་སོག་ལྷམ་སྒང་ལ་འཛེར་ཁྲ་བསྒྲིགས། །
རྫ་གཡམ་པས་མ་སྐྲག་སླེབས་འོངས་ཡིན། །
ཁྱོད་རྒྱ་ཤོག་ཁྱེར་ཤོག་རྒྱ་ཡིག་འབྲི། །
ངའི་བོད་ཤོག་ཁྱེར་ནས་བོད་ཡིག་འབྲི། །
བཀའ་བསྟན་འགྱུར་མཐོང་སྟེ་མཛོ་ལེ་བྱེད། །
སེར་ཉི་མ་ལ་ཤར་ཀླུང་ཤར་རེད། །
རྫ་བོ་རོང་ཟེ་ལ་ཤར་མེད་རེད། །
316



གསུམ་པ། མཛའ་གཞས་དང་ཚིག་རྒྱག
ཡང་མིན་ན་རྫ་རི་འགོམ་སྐོར་རེད། །
ཡང་མིན་ན་གསེར་ཆུང་འཁྲིས་མེད་རེད། །
གསེར་ཆུང་འཁྲིས་མེད་ཅི་རག་ཡིན། །
རྫ་རི་འགོམས་སྐོར་ལོས་ཡོད་རེད། །
ཨ་དྲུག་ལ་མོའི་ཕར་ནང་ལ། །
ཁྱོད་འབྲུ་དྲུག་གི་ཞིང་ཞིག་བཏབ་བཞག་ཡོད། །།
བཏབ་བཞག་པ་རྒྱ་སྡེའི་ལོས་ཤེས་རེད། །
ལོ་ཡག་ལན་ང་ལ་ཤོད་རྩིས་བྱེད། །
གཞན་ང་ལ་ཁྱད་ཁྱད་མི་གདའ་དེ། །
ཁྱེད་འུ་གུ་གཉིས་སེམས་མཐུན་ལེ་མིན། །
རྟ་ཁྲ་ཨམ་མདོའི་རྟ་ཁྲ་རེད། །
སྒ་ཁྲ་ཟི་ལིང་སྒ་ཁྲ་རེད། །
ཁྱོད་ཨམ་མདོའི་རྟ་ཁྲ་མ་འགྱུར་ན། །
ངའི་ཟི་ལིང་སྒ་ཁྲ་མ་འགྱུར་ཡིན། །
ཙན་དན་བ་ལུའི་ཤུག་གསེང་ལ། །
317



ལྷ་སའི་དམངས་ཁྲོད་གླུ་གཞས།
ཤིང་ཡིད་འོང་ཤེལ་ཕྲུག་མིག་གི་འཚོས། །
སྡེ་ཆེན་སྡེ་རྒྱ་ཆེ་ས་ལ། །
སྡེ་ཆེན་ཆུང་ལོ་ཡིད་ཀྱི་འཚོས། །
རྟ་ཕོ་རྒྱུགས་ཏེ་བརྒྱུག་ན་རྒྱུགས། །
གཡེར་ཁ་དཀྲོག་སྟེ་དཀྲོག་ན་དཀྲོགས། །
སྟོད་གངས་རིའི་ཟེ་ལ་མ་སླེབས་ན། །
སེང་དཀར་མོའི་སེང་ཕྲུག་རག་གི་མ། །
ཁྱེད་གཡས་འགྱུར་ས་དར་དཀར་སྒང་ལ་རེད། །
གཡོན་འགྱུར་ས་དར་སྨུག་སྒང་ལ་རེད། །
ཁྱེད་དར་དཀར་བསོད་བདེ་མ་འཇུར་དེ། །
དར་སྨུག་དབང་ཐང་མ་བསྐོས་དུས། །
བསྐོས་བསྡད་ལེའི་དར་སེར་སྒང་ལ་རེད། །
དར་སེར་རླུང་རྟ་བཙུགས་ནས་ཤོག ། །
ས་ནག་གད་པའི་ཁུག་ཟུར་ལ། །
རྟ་ནག་ཐག་འདྲུད་གློད་བཞག་གདའ། །
ལག་སྡོད་ཚུགས་མེད་པའི་ཐག་བཟུང་ལེ་ཡིན། །
318



གསུམ་པ། མཛའ་གཞས་དང་ཚིག་རྒྱག
དམག་དཔོན་ཨ་སྐྱིད་སྡིག་ཤི་གདའ། །
སྡིག་ཤི་གདའ་དེ་སྐྲག་ཤི་མེད། །
ལབ་ཅིང་སྡོད་དུས་རྣ་ཅོག་ཚ། །
ངའི་རྟ་ནག་ཐག་འདྲུད་གློད་བཏང་ཆོག །
རླུང་ཕུ་ལུང་མདོ་ལ་མ་རྒྱག་ཟེར། །
མདོ་རླུང་ཕུ་ལ་མ་རྒྱག་ཅེས། །
ཤར་སྲུབ་ཁ་ལ་སྦྱར་གྱི་རེད། །
ཤིང་གླང་མའི་རྒྱུ་ཟམ་མ་འཛུགས་ཤིག །
ཁྱོད་གླང་ནག་ཆུ་ལ་བབ་ཀྱི་རེད། །
གླུ་ལེན་དུས་རང་སེམས་སྣང་བ་སྐྱིད། །
ཀི་སྭོ་སྭོ་དགྲ་ལྷ་དབུ་འཕང་མཐོ། །
དགྲ་ལྷ་འཁོར་དང་བཅས་པ་ཡོད། །
དབུ་འཕང་ལྷ་ལ་འབུལ་རྒྱུ་བྱེད། །
རི་མཐོ་མཐོ་སྐེད་པ་ཉག་ཉག་རེད། །
བྱ་འབབ་འདོད་གཤོག་པ་ཐེབ་ཐེབ་རེད། །
འབབ་ཐུབ་ན་ཐང་དཀར་སྐུ་ཚེ་རིང་། །
319



ལྷ་སའི་དམངས་ཁྲོད་གླུ་གཞས།
འབབ་མ་ཐུབ་སེམས་པའི་མཛེས་དཀར་བྱེད། །
ལུག་གཡང་མོ་འཚོ་ལུགས་མ་ཤེས་ན། །
དབྱར་ཟླ་གསུམ་རི་བོའི་སྒང་ལ་འཚོས། །
སྟོན་ཟླ་གསུམ་སྤང་ཁ་ཁུལ་ལ་འཚོས། །
དགུན་ཟླ་གསུམ་ན་དམར་གཞུང་ལ་འཚོས། །
སོས་ཟླ་གསུམ་ཆུ་མོའི་འགྲམ་དུ་འཚོས། །
ལུག་གཡང་མོ་བཟས་བརྒྱ་འགྲམ་དུས་མ། །
རྫི་ངན་པའི་ངོས་ལེན་ཞུ་རྒྱུ་མེད། །
ལུག་གཡང་མོ་ཨབ་དགོད་རིལ་དུས་མ། །
རྫི་ངན་པའི་རྗེས་འདེད་དགོས་ལེ་མིན། །
མ་ལྡིང་མ་ལྡིང་ཐང་དཀར་རྒོད། །།
ལྡིང་ཆེན་ནམ་མཁའ་སྟོང་པ་རེད། །
མ་འཁྱུག་མ་འཁྱུག་གསེར་གཤོག་ཉ། །
འཁྱུག་ཆེ་ན་རྒྱ་མཚོ་གཏིང་མེད་རེད། །
མ་འགྲུས་མ་འགྲུས་ཨ་མཐུན་རོགས། །
འགྲུས་མང་ན་རྒྱ་གྲོང་མཐའ་མེད་རེད། །
320



གསུམ་པ། མཛའ་གཞས་དང་ཚིག་རྒྱག
ལྡིང་ཚོད་འཕུར་ཚོད་ང་རང་ཤེས། །
གནམ་ཨ་སྔོན་ང་རའི་ཕ་ས་རེད། །
འཁྱུག་ཚོད་འཁྱུག་ཚོད་ང་རས་ཤེས། །
མཚོ་སྔོན་མོ་ང་རའི་ཕ་ས་རེད། །
འགྲུས་ཚོད་གཤིབ་ཚོད་ང་རས་ཤེས། །
དམའ་རྒྱུ་གྲོང་ང་རའི་ཕ་ས་རེད། །
རྟ་བརྒྱའི་ཐོར་མོ་རག་དཀར་མ། །
ཆས་ཁེབས་མ་རིག་དུས་མིན་ཁ་ཁ། །
ཁྱེར་སྒ་སྲབ་རིག་དུས་མིན་ཁ་ཁ །
དུག་(དེ་འདྲ་)བྱས་ན་རག་དཀར་ཁྲེལ་མེད་རེད། །
འབི་( འབྲི)བརྒྱའི་ཐུ་མ་(ནོར་ཆུང་མོ་)ཁུ་ཁྲ་མ། །
གདང་སྣེའུ་འགུག་རིག་དུས་ཡིན་ཁ་ཁ། །
བཞོ་ཟོ་ལག་རིག་དུས་མིན་ཁ་ཁ། །
དུག་བྱས་ན་ཐུ་མ་ཁྲེལ་མེད་རེད། །
རོགས་བརྒྱའི་ཨ་མཐུན་སྙིང་དམར་མ། །
གཏམ་ཁ་མཚར་བཤད་དུས་ཡིན་ཁ་ཁ། །
འདྲིས་གློ་སྙིང་གཏད་དུས་མིན་ཁ་ཁག །
321



ལྷ་སའི་དམངས་ཁྲོད་གླུ་གཞས།
དུག་བྱས་ན་རོགས་དགའ་ཁྲེལ་མེད་རེད། །
ངའི་མགོ་དཔོན་རིམ་བཞིའི་ས་དབང་། །
ཡར་འབུལ་རྒྱུ་ཕྱག་དང་ཞུ་རྟེན་ཡིན། །
ཚུར་གནང་རྒྱུ་ཕྱག་འབེབས་བཀའ་བཀྱོན་རེད། །
དུག་བྱས་ན་མགོ་དཔོན་བརྗེ་འགྲོ་དགོས། །
ངའི་རྒྱབ་རི་བྲག་ནག་མདུང་རྩེ་ལ། །
ཡར་འབུལ་རྒྱུ་བསང་དང་གསེར་སྐྱེམས་ཡིན། །
མར་གནང་རྒྱུ་ཐོག་དང་སེར་བ་རེད། །
དུག་བྱས་ན་རྒྱབ་རི་བརྗེ་འགྲོ་དགོས། །
ངའི་རོགས་ལོ་སྒང་ཁའི་དར་ལྕོག་ལ། །
ཕར་གཏད་རྒྱུ་བློ་རྩེ་སྙིང་གཏམ་ཡིན། །
ཚུར་གཏད་རྒྱུ་ངོ་དགའ་སྤེས་(སྤྲེལ་）ལད་རེད། །
དུག་བྱས་ན་རོགས་དགའ་བརྗེ་འགྲོ་གོ། །
གསེར་ལ་ལ་མོའི་ཕར་ནང་། །
གསེར་སྐུ་འདྲ་ལེའི་རོགས་ཤིག་ཡོད། །
322



གསུམ་པ་། མཛའ་གཞས་དང་ཚིག་རྒྱག
དད་པ་གསེར་སྐུ་ཙམ་ཞིག་མེད། །
གདིང་ཐང་( བརྩེ་དུང་)དེ་ལས་ཚེ་ཚད་( ཙམ་)ཡོད། །
དངུལ་ལ་ལ་མོའི་ཕར་ནང་ལ། །
དངུལ་སྐུ་འདྲ་ལེའི་རོགས་ཤིག་ཡོད། །
དད་པ་དངུལ་སྐུ་ཙམ་ཞིག་མེད། །
དཀར་ཡོལ་ཆག་ཐལ་ཆག་ན་ཆག །
རི་མོ་ནོག་ཐལ་ནོག་ན་ནོག །
རྒྱ་བལ་པོ་དཀར་ཚོང་མང་ས་རེད། །
དཀར་འབྲུག་རིས་ཅན་ཞིག་གོ་གཏོང་ཆོག །
རྟ་ཕོ་རྒས་ཐལ་རྒས་ན་རྒས། །
གོམ་འགྲོས་ཟད་ཐལ་ཟད་ན་ཟད། །
སྒོ་ཟི་ལིང་རྟ་ཚོང་མང་ས་རེད། །
རྟ་གོམ་འགྲོས་ཅན་ཞིག་ཉོས་གཏོང་ཆོག །
ཨམ་མཐུན་འགྱང་ཐལ་འགྱང་ན་འགྱང་། །
ཞེ་མཐུན་འགྱུར་ཐལ་འགྱུར་ནའི་འགྱུར། །
323



ལྷ་སའི་དམངས་ཁྲོད་གླུ་གཞས།
དམའ་རྒྱ་གྲོང་ཆུང་ལོ་མང་ས་རེད། །
རོགས་ཤེས་རྒྱུས་ཅན་ཞིག་འཚོལ་གཏོང་ཆོག །
རྒྱ་རྟ་རི་བོའི་རྩེ་ལ་གདའ། །
སྟོང་རྟ་རྨ་ཆུའི་གཞུང་ལ་གདའ། །
སྒ་རྒྱག་ས་གྲོ་སྐྱ་སྔོ་སྐྱ་ཡིན། །
བློ་གཏད་ས་ངང་པ་སེར་བྱ་ཡིན། །
བརྒྱ་ནོར་རི་ཆེན་མགུལ་ལ་གདའ། །
སྟོང་ནོར་ཨ་ཆེན་ཐང་ལ་གདའ། །
སྒ་རྒྱག་ས་ཁཱ་བཀྲ་རོག་ཁྲ་ཡིན། །
བློ་གཏད་ས་པེ་འཛི་ཟེ་དཀར་ཡིན། །
རོགས་བརྒྱ་རྒྱུ་གྲོང་སྟོད་ལ་གདའ། །
རོགས་སྟོང་རྒྱ་གྲོང་སྨད་ལ་གདའ། །
གཏམ་བཤད་ས་རེ་རེ་གཉིས་རེ་ཡིན། །
བློ་གཏད་ས་ཆུང་འདྲིས་རོགས་ལོ་ཡིན། །
རྒྱ་སྡེ་བས་ང་ལ་ཟེར་དོན་ལ། །
324



གསུམ་པ། མཛའ་གཞས་དང་ཚིག་རྒྱག
མགོ་གཅིག་ལ་ཞྭ་གཉིས་གོན་གདའ་ཟེར། །
ཞྭ་དབྱར་ཞྭ་གཅིག་དང་དགུན་ཞྭ་གཅིག །
ང་མིན་ན་རྒྱ་སྡེས་གོན་ས་གདའ། །
རྒྱ་སྡེ་ཁས་ང་ལ་ཟེར་ལེ་ལ། །
ལུས་གཅིག་ལ་གྲི་གཉིས་བཏགས་གདའ་ཟེར། །
གྲི་བློ་གྲི་གཅིག་དང་སྐེད་གྲི་གཅིག །
ང་མིན་ན་རྒྱ་སྡེས་འདོགས་སྲོལ་གདའ། །
རྒྱ་སྡེ་ཁས་ང་ལ་ཟེར་ལེ་ལ། །
ཚེ་གཅིག་ལ་རོགས་གཉིས་འགྲུས་གདའ་ཟེར། །
རོགས་དགའ་རོགས་གཅིག་དང་ཚེ་རོགས་གཅིག །
ང་མིན་ན་རྒྱ་སྡེས་འགྲུས་སྲོལ་གདའ། །
གནམ་གྱི་རྩ་བ་སྤྲིན་རེད་ཨ། །
སྤྲིན་མེད་ན་དགུང་སྔོན་མཐིང་རེད་ཨང་། །
རྟ་རྒྱུག་རྩ་བ་སྲབ་རེད་ཨ། །
སྲབ་མེད་ན་ཁ་དཀར་རྐྱང་རེད་ཨང་། །
རོགས་འགྲུས་ཀྱི་རྩ་བ་ཚིག་རེད་ཨ། །
325



ལྷ་སའི་དམངས་ཁྲོད་གླུ་གཞས།
ཚིག་མེད་ན་དུད་འགྲོའི་ཟོག་( ཕྱུགས་) རེད་ཨང་། །
ཁ་ལོ་མེད་ལེའི་ཁ་དཀར་རྐྱང་། །
འོག་རྟ་བྱེད་འདོད་སྨྱོན་པ་རེད། །
སྣ་ལོ་མེད་ལེའི་བྲེ་སེར་འབྲོང་། །
ཁལ་འགེལ་བྱེད་འདོད་སྨྱོན་པ་རེད། །
གཤིས་རྒྱུས་མེད་ལེའི་ཨམ་མཐུན་རོགས། །
ཚེ་རོགས་བྱེད་འདོད་སྨྱོན་པ་རེད། །
ཁྱོད་མི་དྲན་རྒྱུ་ཞིག་དྲན་བསྡད་གདའ། །
ང་རྐྱང་ཆུང་བློ་རྟ་དྲན་བསྡད་གདའ། །
རྐྱང་ཁ་དཀར་བཙན་གྱི་འོག་རྟ་སྡོད། །
ཁྱོད་སྣང་བ་མ་འཁྲུལ་ཁ་རོག་སྡོད། །
ཁྱོད་མི་དྲན་རྒྱུ་ཞིག་དྲན་བསྡད་གདའ། །
ང་འབྲོང་ཆུང་འགེལ་ཁལ་དྲན་བསྡད་གདའ། །
འབྲོང་བྲེ་ཆུང་ཡུལ་ལྷའི་སྒོ་ཟོག་ཡིན། །
ཁྱོད་སྣང་བ་མ་འཁྲུལ་ཁ་རོག་སྡོད། །
326



གསུམ་པ། མཛའ་གཞས་དང་ཚིག་རྒྱག
ཁྱོད་མི་དྲན་རྒྱུ་ཞིག་དྲན་བསྡད་གདའ། །
ང་སྟག་ཕྲུག་སྒོ་ཁྱི་དྲན་བསྡད་གདའ། །
སྟག་དམར་ནག་ནགས་གསེབ་རྒྱན་ཆ་ཡིན། །
ཁྱོད་སྣང་བ་མ་འཁྲུལ་ཁ་རོག་སྡོད། །
རི་ཆེན་བརྒྱ་དེ་གཡས་ལ་བཞག །
རི་ཆུང་བརྒྱ་དེ་གཡོན་ལ་བཞག །
རི་ཚེ་བུམ་འདྲ་དེ་ཡིད་ལ་བཅངས། །
རི་རིག་དུས་ལྷ་བསང་དར་ལྕོག་ཕུལ། །
རི་མ་རིག་རྒྱང་དུས་བྱུང་ཟེར་ན། །
བསང་དར་ལྕོག་ཞེ་ནས་བརྗེད་མེད་བྱེད། །
མཚོ་ཆེན་བརྒྱ་དེ་གཡས་ལ་བཞག །
མཚོ་ཆུང་བརྒྱུ་དེ་གཡོན་ལ་བཞག །
མཚོ་མེ་ལོང་འདྲ་དེ་ཡིད་ལ་བཅངས། །
མཚོ་རིག་དུས་རྡོ་མཆོད་མཎྜལ་ཕུལ། །
མཚོ་མ་རིག་འགྱངས་དུས་བྱུང་ཟེར་ན། །
རྡོ་མཎྜལ་ཞེ་ནས་བརྗེད་མི་བྱེད། །
327



ལྷ་སའི་དམངས་ཁྲོད་གླུ་གཞས།
སྡེ་ཆེན་བརྒྱ་དེ་གཡས་ལ་བཞག །
སྡེ་ཆུང་བརྒྱ་དེ་གཡོན་ལ་བཞག །
རོགས་ལྷ་སྐུ་འདྲ་དེ་ཞེ་ལ་བཅངས། །
རོགས་རིག་དུས་སེམས་མཐུན་ཞེ་མཐུན་ཞེས། །
རོགས་ཡ་རིག་འགྱང་དུས་བྱུང་ཟེར་ན། །
སེམས་ཨམ་མཐུན་ཞེ་ནས་བརྗེད་མི་བྱེད། །
མཁར་ལྷ་ཁང་གཅིག་ལ་གསེར་འཕྲུ་གཉིས། །
གཅིག་དགོས་ལེ་སྲིད་པའི་བསྐོ་བཞག་རེད། །
གཉིས་ཐམ་པ་མ་དགོས་ཐོར་ཅོག་( ཐོ་ཅོ་)རེད། །
ཁྱི་འདོགས་ཁྱི་གཅིག་ལ་འདོགས་ཐག་གཉིས། །
གཅིག་དགོས་ལེ་སྲིད་པའི་བསྐོ་བཞག་རེད། །
གཉིས་ཐམ་པ་མ་དགོས་ཐོར་ཅོག་རེད། །
རོགས་ཆུང་ལོ་གཅིག་ལ་ཨམ་མཐུན་གཉིས། །
གཅིག་དགོས་ལེ་སྲིད་པའི་བསྐོ་བཞག་རེད། །
གཉིས་ཐམ་པ་མ་དགོས་ཐོར་ཅོག་རེད། །
རྟ་གཅིག་ཡོད་དེ་དྲེའུ་ཞིག་དགོས། །
རྟ་རྒྱབ་དྲེའུ་འགྲོ་དགོས་ཡོད། །
328



གསུམ་པ། མཛའ་གཞས་དང་ཚིག་རྒྱག
སྦ་ཞིག་ཡོད་དེ་གུར་ཞིག་དགོས། །
སྦ་གུར་ཉི་ཟླ་ཁ་སྤྲོད་དགོས། །
རོགས་ཤིག་ཡོད་དེ་རོགས་གཉིས་དགོས། །
རོགས་དགའ་གཅིག་གཤིབ་གཉིས་འགྲུས་དགོས། །
རྟ་སྔོ་སྐྱ་འོག་ལ་ཁྱེར་བསྡད་གདའ། །
གྲོ་སྐྱ་རོལ་ལ་ཁྲིད་བསྡད་གདའ། །
གཅིག་བྱས་ན་རྟ་གཉིས་ཁྱེར་ལེ་གདའ། །
དེ་མིན་ན་རྐང་ཐང་འགྲོ་རན་གདའ། །
བོག་ཁྲ་རིང་རྒྱབ་ལ་འཁུར་བསྡད་གདའ། །
ཁྲ་ཐུང་མདུན་ལ་བླངས་བསྡད་གདའ། །
གཅིག་བྱས་ན་བོག་གཉིས་འཁུར་ལེ་གདའ། །
དེ་མིན་ན་རྒྱབ་སྟོང་ལུས་རན་གདའ། །
རོགས་ཨམ་མཐུན་ཆ་ལ་གཤིབ་བསྡད་གདའ། །
ཞེ་མཐུན་མིག་གིས་འཚོལ་བསྡད་གདའ། །
གཅིག་བྱས་ན་རོགས་གཉིས་འགྲུས་ལེ་གདའ། །
དེ་མིན་ཁེར་འགྲོས་རྒྱག་རན་གདའ། །
329



ལྷ་སའི་དམངས་ཁྲོད་གླུ་གཞས།
ཁྱོད་རྟ་གཅིག་རྒྱབ་ལ་སྒ་གཉིས་གདའ། །
རྟ་ཁྱེར་མི་དཀའ་ལས་མ་ཁག་ན། །
རྒྱ་སྡེ་པའི་ཡིད་ལ་མ་བབས་གདའ། །
མགོ་ཝ་ཞྭའི་ཐོག་ལ་ཚར་ཞྭ་གོན། །
ཁྱོད་ཞུ་བདག་མགོ་བོ་མ་ལྗིད་ན། །
རྒྱ་སྡེ་པའི་མིག་ལ་མི་མཛེས་གདའ། །
རོགས་ཨམ་མཐུན་ཐོག་ལ་ཞེ་མཐུན་འཚོལ། །
ཁྱོད་ཆུང་ལོ་སེམས་ལ་མ་གཟན་ན། །
རྒྱ་སྡེ་པའི་ལུགས་ལ་མི་མཐུན་གདའ། །
རྟ་སྔོ་སྐྱ་གཡས་ཁྲིད་གཡོན་ཁྲིད་ལ། །
འཁྱེར་སྒ་སྲབ་གཡས་བདེ་གཡོན་བདེ་རེད། །
རྟ་འཁྱེར་དུས་འཁྱེར་སྟབས་བདེ་གདའ་སྟེ། །
རྒྱུག་དུས་རྒྱུགས་ཐབས་ཨེ་ཡོད་ན། །
བོག་ཁྲ་རིང་གཡས་སྙོབ་གཡོན་སྙོབ་ལ། །
མེ་སྦ་ཏི་གཡར་བདེ་གཡོན་བདེ་རེད། །
330



གསུམ་པ། མཛའ་གཞས་དང་ཚིག་རྒྱག
བོག་འཕེན་དུས་འཕེན་སྟབས་བདེ་གདའ་སྟེ། །
གཡས་དུས་གཟེ་ཐབས་ཨེ་ཡོད་ན། ། །
དམའ་རྒྱ་གྲོང་གཡས་བཤེར་གཡོན་བཤེར་ལ། །
རོགས་ཆུང་ལོ་གཡས་བདེ་གཡོན་བདེ་རེད། །
རོགས་འགྲུས་དུས་འགྲུས་སྟབས་བདེ་གདའ་སྟེ། །
གཤིབ་དུས་གཤིབ་ཐབས་ཨེ་ཡོད་ན། །
གནམ་འབབ་འདོད་མི་གདའ་ཐང་འདོད་གདའ། །
སྐྱིད་ཉི་མའི་ཉི་གུར་ཕུབ་འདོད་གདའ། །
བྱ་འཕུར་འདོད་མི་གདའ་བབ་འདོད་གདའ། །
སྐད་སྙན་པོའི་རི་རླུང་བཀང་འདོད་གདའ། །
རོགས་འགྲུས་འདོད་མི་གདའ་འདྲིས་འདོད་གདའ། །
ཤེས་རྒྱུ་བ་ཉམས་ཚོད་ལེན་འདོད་གདའ། །
བན་སེར་ཞྭ་ཅན་ཚོ་གཡས་ལ་འཚོགས། །
ཆོས་གོས་ཆེན་ཚོ་གཡོན་ལ་འཚོགས། །
བན་ཆོས་མེད་ཆུ་བན་རྒྱབ་ལ་འཁུར། །
ངོ་ཚ་ཞེ་ཨེ་གདའ་བཙུན་ཆུང་ལགས། །
331



ལྷ་སའི་དམངས་ཁྲོད་གླུ་གཞས།
སྔོ་སྐྱ་འཁྱེར་དེ་གྱེན་ལ་གཤར། །
གྲོ་སྐྱཁྱེར་དེ་ཐུར་ལ་གཤར། །
བུ་རྟ་མེད་རྐང་ཐང་ས་མཐའ་བསྐོར། །
ཐང་ཆད་ཞེ་ཨེ་གདའ་ཕ་བཟང་བུ། །
རོགས་མཛེས་མ་ཁྲིད་དེ་ངོམ་བཞིན་འགྲོ །
མཛངས་མ་ཁྲིད་དེ་དགའ་བཞིན་འགྲོ །
ཁྱེད་རོགས་མེད་ཁེར་འགྲོ་སྡེ་མཐར་ཤུལ། །
སེམས་སྐྱོ་ཞེ་ཨེ་གདའ་མ་མཐུན་རོགས། །
ཨིན་ཆུང་གྲྭ་པ་བརྗེད་ངད་ཆེ། །
ཆོས་རེ་སློབ་ཚེ་རེ་རེ་བརྗེད། །
ཨ་གསར་ཁྲམ་པ་རྟ་རྩིས་ཆེ། །
རྟ་རེ་རེ་ཉོས་ཞིང་རེ་རེ་བཙོང་། །
ཁྲེལ་མེད་ཆུང་ལོ་ཕྱི་ཐག་ཐུང་། །
རོགས་རེ་རེ་རྙེད་དུས་རེ་རེ་སྒྱུར། །
གོས་གོང་ང་ཡག་ལ་བལྟས་བལྟས་ནས། །
གོས་མཐའ་རལ་ལེ་མ་ཚོར་ཀྱི( ཐལ་)། །
332



གསུམ་པ། མཛའ་གཞས་དང་ཚིག་རྒྱག
ལྷམ་སྔ་མཛེས་ལ་བལྟས་བལྟས་ནས། །
ལྷམ་མཐིལ་བུག་ལེ་མ་ཚོར་ཀྱི། །
ཨ་མཐུན་རོགས་ལ་བལྟས་བལྟས་ནས། །
ཕ་མ་རྒས་ལེ་མི་ཚོར་ཀྱི། །
སྐུ་གསལ་གསལ་ནམ་མཁའ་ལངས་དུས་སུ། །
ངས་བལྟ་བལྟ་རི་བོའི་རྩེ་ལ་བལྟ། །
མ་གདིང་གི་བལྟ་འདོད་མི་གདའ་སྟེ། །
ངའི་བློ་རྟ་རི་བོའི་རྩེ་ལ་ཡོད། །
སེར་ཆེམ་ཆེམ་ཉི་འོད་ཤར་དུས་སུ། །
ངས་བལྟ་བལྟ་རྒྱ་སྡེའི་གཞུང་ལ་བལྟ། །
མ་གདིང་གི་བལྟ་འདོད་མི་གདའ་སྟེ། །
ངའི་ཆུང་ལོ་རྒྱ་སྡེའི་གཞུང་ལ་ཡོད། །
ནག་ཆིལ་ཆིལ་མུན་པ་འཐིབ་པའི་དུས། །
ངས་བལྟ་བལྟ་སྦ་ཡི་འཁོར་ལ་བལྟ། །
མ་གདིང་གི་བལྟ་འདོད་མི་གདའ་སྟེ། །
ངའི་ཆུང་ལོ་རྐུན་མས་འཕྲོག་དོགས་གདའ། །
333



ལྷ་སའི་དམངས་ཁྲོད་གླུ་གཞས།
རྐྱང་ཁ་དཀར་ཁ་དཀར་ཆ་ཞིག་སྒྲིག །
སྣ་དཀར་སྣ་དཀར་ཆ་ཞིག་སྒྲིག །
ཆ་མེད་ལེ་རྐྱང་ཆུང་ང་རང་རེད། །
ཆ་སྒྲིག་མཁན་མ་རྙེད་མ་རེད་དེ། །
ང་རྐྱང་ཆུང་ཁེར་སྡོད་སྣང་བ་སྐྱིད། །
རྒྱ་སྡེ་པས་ང་ལ་ཟེར་ལེ་ལ། །
རོགས་ཨམ་མཐུན་ང་གཉིས་འགྱངས་གདའ་ཟེར། །
རོགས་ཨམ་མཐུན་ང་གཉིས་ཅི་ལ་འགྱངས། །
ལ་ལུང་པ་མདུད་པ་བརྒྱབས་ནས་ཡོད། །
སེམས་དཀར་པོ་འོ་ཆུ་ལྟར་དུ་འདྲེས། །
ཕ་རུས་དཀར་པོ་དུང་རང་རེད། །
མ་རུས་དམར་པོ་བྱུ་རུ་རེད། །
དུང་བྱུ་རུ་གཉིས་ལས་གྲུབ་པ་ཡི། །
བུ་དེ་ནི་རྡོ་ཐོག་ཁྲ་རང་རེད། །
རོགས་བཟང་པོ་ཞིག་དང་མ་ཐུག་ན། །
འགྲིགས་བསམ་པ་སྣང་བའི་ཞེ་ལ་མེད། །
334



གསུམ་པ། མཛའ་གཞས་དང་ཚིག་རྒྱག
ཁྱེད་སྟག་ཤར་སྒང་སྒང་སྒང་ནས་ཤོག །
སྒང་ནས་དགོ་བ་རྔོན་གྱིན་ཤོག །
ང་བུ་མོ་གཤོང་གཤོང་གཤོང་ནས་འོང་། །
གཤོང་ནས་གྲོ་མ་བཀོག་གིན་འོང་། །
རྩེ་ལ་ཁ་ཡར་རུ་ཐུག་རྒྱུ་བྱོས། །
སླེབས་སྔ་ཕྱི་བྱུང་ན་སྐུག་རེས་གྱིས། །
ལུས་རྩལ་གསུམ་རྫོགས་པའི་སྟག་ཤར་ལ། །
ཕྱི་གངས་དཀར་འདྲ་ལེའི་རོགས་ཤིག་དགོས། །
ནང་གངས་ཐིག་འདྲ་ལེའི་སེམས་ཤིག་དགོས། །
རོགས་དེ་འདྲ་སྒྲིག་ན་སྒྲིག་གོ་ཆོད། །
སྦྲ་མགོ་དཀར་གྱི་སྒོ་འགྲམ་ལ། །
ལུས་རྒྱན་དྲུག་ལྡན་ལེའི་ཕྲ་ལྡེམ་མ། །
སེམས་བསམ་པས་གཏུགས་གཏོང་བསམ་ནའང་། །
སྐད་བརྒྱབ་ནས་འབོད་སྟངས་མི་ཤེས་ཀི། །
སྐྲ་ལན་བུའི་འོག་ནས་བལྟ་ཕྱོགས་གྱིས། །
དམན་བུ་མོ་རྒྱ་བྱུར་སྦུགས་མ་རེད། །
335



ལྷ་སའི་དམངས་ཁྲོད་གླུ་གཞས།
སྟག་ཤར་པ་སྟོང་སྐུད་གསུམ་སྒྲིལ་རེད། །
ལུང་ཨེ་བརྒྱུས་མི་བརྒྱུས་བལྟ་རྒྱུ་རེད། །
བརྒྱུས་ཨེ་ཐུབ་མི་ཐུབ་ལྟད་མོ་ལྟོས། །
མ་བརྒྱུས་བར་དུ་འཇོག་ལེ་མིན། །
མཛུབ་ཆུང་གཡོན་མའི་སྟེང་ཐོག་ལག །
གསེར་སེར་པོའི་མཛུབ་རྒྱུད་ཡ་གཅིག་ཡོད། །
ཆ་སྒྲིག་གཏོང་ཟེར་མཁན་མང་པོ་གདའ། །
གསེར་སྤུས་མ་མིན་ན་སྒྲིག་ལེ་མིན། །
རྒྱ་གར་རྨ་བྱ་སྒྲོ་མཛེས་མ། །
སྒྲོ་མཛེས་ཀྱང་བབས་བསམ་ཡིད་ལ་མེད། །
བབས་ཡོང་ན་སྒྲ་ལ་བལྟ་ཙམ་བྱེད། །
ཁུ་བྱུག་སྔོན་མོ་གསུང་སྙན་མ། །
གསུང་སྙན་ཡང་བབས་བསམ་ཡིད་ལ་མེད། །
བབས་ཡོང་ན་གསུང་ལ་ཉན་ཙམ་བྱེད། །
བྱ་ཆེན་པོ་ཁྱུང་གི་སྒོ་ང་དེ། །
336



གསུམ་པ། མཛའ་གཞས་དང་ཚིག་རྒྱག
ཤིང་སྤ་མའི་གསེབ་ལ་གཏོང་དོགས་མེད། །
བཏང་སོང་ན་སྤ་མའི་བསོད་ནམས་ལ། །
ཤྭ་ཕོ་ཆེན་རྭ་ཅོ་བཅུ་རྭ་དེ། །
དགོ་རྒས་པོའི་མགོ་བོར་ག་ལ་སྐྱེས། །
སྐྱེས་སོང་ན་དགོ་བའི་བསོད་ནམས་ལ། །
ཕུ་ཡ་གིའི་རྫ་རི་སྨུག་པ་ཅན། །
རྫ་སྨུག་པ་ཅན་ལ་འབྲོང་བརྒྱ་འཁོར། །
འབྲོང་བྲེ་སེར་རྫ་རིའི་རྒྱུན་ཡིན་ནོ། །
བོག་སོ་ཁ་མ་གཏོད་བདེ་མོར་ཞོག །
སྨད་མར་གིའི་མཚོ་མོ་གཡུ་མཚོ་ལ། །
མཚོ་གཡུ་མཚོར་ཉ་མོ་གསེར་ཉ་འཁོར། །
ཉ་གསེར་ཉ་མཚོ་མོའི་རྒྱན་ཡིན་ནོ། །
དོལ་ལྕགས་ཀྱུ་མ་འགྲེམས་བདེ་མོར་ཞོག །
ཕ་ཡུལ་ཕྱོགས་ནས་ཡོང་དུས། །
སུ་ཡང་དྲན་པ་མ་བྱུང་། །
337



ལྷ་སའི་དམངས་ཁྲོད་གླུ་གཞས།
ལ་མོ་གཅིག་བརྒྱབ་གཉིས་བརྒྱབ། །
སྐྱེས་པའི་ཡབ་ཡུམ་དྲན་བྱུང་། །
དྲིན་ཆེན་ཕ་མའི་ཁ་ཏ། །
ལྷ་བྱ་གོང་མོའི་གསུང་སྐད། །
ལ་མོ་ཕར་ཕར་རྒྱུག་དུས། །
གསུང་སྐད་ཚུར་ཚུར་སྙན་བྱུང་། །
གནམ་ལ་སྐར་མས་གང་སོང་། །
སྨིན་དྲུག་འདྲ་བ་མི་འདུག །
བརྒྱ་གྲོང་མི་ཡིས་གང་ཡང་། །
ཕ་མ་འདྲ་བ་མི་འདུག །
ཆུ་མོ་མར་འགྲོ་ཤིག་ཤིག །
ཡར་འོང་ཡིན་ན་བསམས་བྱུང་། །
བདག་གི་དྲིན་ཆེན་ཕ་མ། །
སྐུ་ཚེ་བརྟན་ན་བསམས་བྱུང་། །
ཕ་ཡུལ་ཕྱོགས་ནས་ཡོང་བའི། །
338



གསུམ་་ང་། ར་ཛའ་གཞས་ངང་ཚིག་རྒྱག
གྲོགས་པོ་དཀའ་ལས་ཨེ་བྱུང་། །
བདག་གི་དྲིན་ཆེན་ཕ་མ། །
སྐུ་གཟུགས་བདེ་མོ་ཨེ་རེད། །
བཀའ་དྲིན་ཆེབ་ལོས་ཡིན། །
སྐུ་དྲིན་གསབ་རྒྱུ་མ་བྱུང་། །
མ་ཤི་ཚེ་རིང་བྱུང་ན། །
སྐུ་དྲིན་ལས་ཀྱིས་གསོལ་ཆོག །
ཆུང་དུས་ཕ་མས་གསོས་བྱུང་། །
ཕ་མའི་སྐུ་དྲིན་ཆེ་བྱུང་། །
ཆེ་ནས་རང་མགོ་ཐོན་སྐབས། །
ཕ་མའི་དྲིན་ལན་གསོལ་ཆོག །
མེ་ཏོག་དབྱར་ཁ་ཤར་ཤར། །
དགུན་ཁ་ཤར་རྒྱུ་བྱུང་ན། །
བདག་གི་དྲིན་ཆེན་ཕ་མ། །
སྐུ་ཚེ་རྟག་ཏུ་བཞུགས་ན། །
339



ལྷ་སའི་དམངས་ཁྲོད་གླུ་གཞས།
ཕ་ཡུལ་ས་ཐག་རིང་ཡང་། །
མི་སླེབས་བསམ་རྒྱུ་མི་འདུག །
ཕ་མ་དགུང་ལོ་མཐོ་ཡང་། །
མི་མཇལ་བསམ་རྒྱུ་མི་འདུག །
ཨ་མའི་པང་ལ་སྡོད་དུས། །
སྐྱིད་པོ་ཡིན་བསམ་མ་ཤེས། །
མི་ཡུལ་ཕྱོགས་ལ་སླེབས་དུས། །
སྡུག་པོའི་སྡུག་ངོ་ཤེས་བྱུང་། །
བྲིས་པའི་ཡི་གེ་ནག་ཆུང་། །
ཆུ་དང་ཆར་པས་འཇིགས་སོང་། །
མ་བྲིས་སེམས་ཀྱི་རི་མོ། །
བསུབས་ཀྱང་ཟུབ་རྒྱུ་མི་འདུག །
ང་ཚོའི་ལུང་པའི་ཕུ་ནས། །
གསེར་གྱི་ཆུ་ཞིག་རྒྱུགས་བྱུང་། །
གསེར་ཆུ་གང་འགྲོའི་ས་ལ། །
ལོ་ཡག་རྩ་བ་ཚུགས་སོང་། །
340



གསུམ་པ། མཛའ་གཞས་དང་ཚིག་རྒྱག
སེམས་པ་གཅིག་དགའ་གཉིས་དགའ། །
ད་ལོའི་ལོ་ལས་དགའ་བ། །
ང་རང་དགའ་བའི་མི་ཚད། །
རྒྱལ་ཡོངས་མི་དམངས་དགའ་སོང་། །
འཇའ་སྤྲིན་སྨུག་པའི་གསེབ་ཀྱི། །
གཡུ་འབྲུག་ཉི་མ་ཟླ་བ། །
ལོ་ཡག་རྩ་བ་ཚུགས་སོང༌། །
སྦྲང་ཆར་འབེབས་རོགས་གནང་དང་། །
ལྷ་སའི་སྐྱིད་ཆུ་སྔོན་མོ། །
དྭངས་ལ་གཙང་བའི་ཆུ་མོ། །
སྐྱིད་ཆུའི་ནང་གི་ཉ་མོ། །
དྲིན་ཆེན་གསེར་གྱི་རྒྱུད་རེད། །
དབུས་གཞུང་ལུང་པ་སྐྱིད་པ། །
ལྕང་གསར་ལྡེམ་ལྡེམ་བྱེད་ཀྱིས། །
བྱ་ཆེན་ཁུ་བྱུག་ཚོ་ཡི། །
གསུང་སྐད་དེ་བས་སྙན་པ། །
341



ལྷ་སའི་དམངས་ཁྲོད་གླུ་གཞས།
ལྕང་གླིང་གཡུ་ལས་སྔོ་བ། །
བྱིའུ་ཆུང་གསུང་གཞས་སྙན་པ། །
དོ་ནུབ་ལྕང་གླིང་གྲུ་བཞིར། །
བསྡད་དུ་འཇུག་རོགས་གནང་དང་། །
གཞན་གྱི་གླུ་གཞས་སྙན་པོ། །
ཡུན་རིང་བཏང་ཡང་མི་ཚོར། །
ཁྱེད་ཀྱིས་ལན་གཅིག་བཏང་བས། །
ང་ཡི་སེམས་ལ་འཇིགས་སོང་། །
ཁྱེད་རང་ལ་མོའི་ཕར་ནང་། །
ང་རང་ལ་མོའི་ཚུར་ནང་། །
ང་གཉིས་ལ་ཀླུང་འཛོལ་ཡང་། །
སེམས་གཉིས་གལ་ཏ་མགོ་སྦྲེལ། །
རྩ་བ་ཚུགས་པའི་སྡོང་པོ། །
ཁྱེད་ཀྱིས་གནང་གི་ཡོད་ན། །
ཚ་གྲང་སྙོམས་པའི་བསིལ་གཡབ། །
བུ་མོ་ང་རས་ཞུས་ཆོག །
342



གསུམ་པ། མཛའ་གཞས་དང་ཚིག་རྒྱག
རྨ་བྱ་བཞེངས་པའི་དུས་ལ། །
འཇའ་ཡི་འཇའ་གུར་ཕུབ་ཀྱིས། །
རྨ་བྱ་བཞུགས་པའི་དུས་ལ། །
པད་མའི་མེ་ཏོག་ཤར་གྱིས། །
སེམས་པ་སོང་བའི་མི་དེ། །
རྨ་བྱ་ལས་ཀྱང་མཛེས་པ། །
བྱམས་པོ་གནང་དང་ཟེར་བའི། །
ཞུ་ཡུལ་ཁྱེད་ལ་མི་འདུག །
ཆུང་འདྲིས་བྱམས་པ་ལྷ་རེད། །
བྱམས་པའི་ཡབ་ཡུམ་བདུད་རེད། །
ང་ལ་བདུད་ཀྱི་བར་ཆད། །
གཏོང་བ་གནང་ན་ཨ་ཡོང་། །
ཧ་ཅང་སྨིན་པའི་འབྲས་བུ། །
ཁ་མངར་གཞན་ལས་ལྷག་པ། །
འདབ་རྒྱས་པདྨའི་སྟེང་གི། །
གཡུ་སྦྲང་སེམས་པ་ཤོར་སོང་། །
343



ལྷ་སའི་དམངས་ཁྲོད་གླུ་གཞས།
སེར་བྱ་ངང་པའི་བརྩེ་དུང་། །
ང་གཉིས་གཉིས་ལ་ཡོད་ཀྱང་། །
ས་གཞི་པདྨའི་སྟེང་ལ། །
གཤིབ་པའི་དབང་ཆ་མི་འདུག །
ཁམ་སྡོང་མཐོན་པོའི་འབྲས་བུ། །
སྨིན་ན་ས་ལ་ཟགས་ཡོང་། །
དོན་མེད་རྡོ་ཡི་བང་ཆེན། །
གཏོང་བ་གནང་ནི་གང་ཡོང་། །
སེམས་པ་མཐུན་པའི་ཆུང་འདྲིས། །
ལུས་པོ་མཇལ་རྒྱུ་བྱུང་ན། །
བཙན་པོའི་སྒོ་ལྕགས་བརྒྱབ་ཀྱང་། །
ལས་འཕྲོའི་ལྡེ་མིག་ཡོག་རེད། །
སེམས་གཉིས་ལྕགས་ཀྱི་ཨ་ལོང་། །
ནད་མེད་གཅོང་ལ་ཚུད་སོང་། །
ཨེམ་ཆི་བརྒྱ་ཡིས་མི་ཕན། །
འགྲིགས་པའི་ཆུང་འདྲིས་ཁྲིད་ཤོག །
344



གསུམ་པ། མཛའ་གཞས་དང་ཚིག་རྒྱག
བཅོ་ལྔའི་ཟླ་བ་འདྲ་བའི། །
གསལ་ཆང་ལ་མེད་དེ། །
ཚེས་གསུམ་ཟླ་བ་འདྲ་བའི། །
རང་ལུས་རང་གིས་གསལ་ཆོག །
བརྒྱབ་པའི་ནག་ཆུང་ཐེའུས། །
གསུང་སྐད་བརྗོད་ནི་མ་ཤེས། །
ཁྲེལ་དང་གཞུང་གི་ཐེའུ། །
སོ་སོའི་སེམས་ལ་སྐྱོན་དང་། །
སྟོབས་ལྡན་ཧ་ལོའི་མེ་ཏོག །
ཆོས་མཛད་ལ་ནི་ཕེབས་ན། །
གཡུ་སྦྲང་གཞོན་ནུ་ང་ཡང་། །
ལྷ་ཁང་ནང་ལ་ཁྲིད་དང་། །
ཆུ་མོ་ཐད་སོང་མ་དགོངས། །
ཟམ་ཆུང་ལུས་སོང་མ་དགོངས། །
ཆུ་མོས་སྐོར་བ་བརྒྱབ་སྟེ། ། །
ཟམ་ཆུང་འོག་ཏུ་སླེབས་ཡོང་། །
345



ལྷ་སའི་དམངས་ཁྲོད་གླུ་གཞས།
ངང་པས་མཚོ་མོ་བསམས་བསམས། །
མཚོ་མོས་ངང་པ་བསམས་ན། །
མཚོ་ལ་དར་དཀར་ཆགས་དུས། །
རང་སེམས་བློ་ཐག་ཆོད་སོང་། །
བྱ་ཞིག་ཡིན་ན་བསམས་བྱུང་། །
བྱིའུ་ཞིག་ཡིན་ན་བསམས་བྱུང་། །
ཕ་ཡུལ་ས་ཐག་རིང་པོར། །
འཕུར་རྒྱུ་ཡོད་ན་བསམས་བྱུང་། །
རི་མགོ་སྨུག་པས་གཡོགས་སོང་། །
རྨ་བྱ་སེམས་པ་སྡུག་བྱུང་། །
སྐད་གསང་ཁུ་བྱུག་སྔོན་པོས། །
རྨ་བྱར་སེམས་གསོ་གནང་དང་། །
དབྱར་གཅིག་དབྱར་གཉིས་ཤར་བྱུང་། །
ལྡུམ་རར་མེ་ཏོག་ཁེངས་སོང་། །
ང་ཚོ་གྲོགས་པོ་གྲོགས་མོ། །
དབྱར་སྐྱིད་གཏོང་བར་ཕེབས་ཤོག །
346



གསུམ་པ། མཛའ་གཞས་དང་ཚིག་རྒྱག
དབྱར་ཁ་སྤང་ལ་སྐྱིད་སོང་། །
སྤང་ལ་མེ་ཏོག་མཛེས་སོང་། །
དགུན་ཁ་གཟིམ་ཆུང་སྐྱིད་སོང་། །
གཟིམ་ཆུང་ཉི་མས་དྲོས་སོང་། །
པ་ཊ་རི་མོ་ལེགས་པ། །
ཚོན་གྱི་གཏོང་ཕྱོགས་ཡིན་འགྲོ། །
ཕ་ལམ་རྡོ་རྗེ་བཞིན་དུ། །
མ་འགྱུར་བརྟན་པོར་བཞུགས་དང་། །
ཆུ་མོའི་ཁ་ལ་ཕྱིན་པས། །
ཉ་མོས་དབུ་ལྕོག་གནང་བྱུང་། །
ང་དང་ཉ་ཆུང་གསེར་མིག །
ལས་འཕྲོ་ཡོད་པ་མིན་ནམ། །
འཛུམ་མདངས་སོ་དཀར་སྟོན་ཕྱོགས། །
གཞོན་པའི་བསླུ་ཁྲིད་ཡིན་འདུག །
སྙིང་ནས་ཤ་ཚ་ཡོད་མེད། །
དབུ་མནའ་བཞེས་རོགས་གནང་དང་། །
347



---
--
ལྷ་སའི་དམངས་ཁྲོད་གླུ་གཞས།
ཁྱེད་ནི་ལ་མོའི་ཕར་རྒྱབ། །
ང་ནི་ལ་མོའི་ཚུར་རྒྱབ། །
བལྟ་རེས་མཐོང་རེས་མེད་ཀྱང་། །
སེམས་པའི་ཡིག་ཆུང་བསྐུར་ཆོག །
ཕན་ཚུན་དགའ་ཞིང་བརྩེ་བའི། །
དམ་ཚིག་ཉམས་མེད་གནས་ན། །
ང་གཉིས་ལྷན་གཅིག་འཛོམས་པའི། །
སྐབས་དང་དུས་ཤིག་ཡོང་ངོ༌། །
མཛེས་མས་འགྱུར་བ་མེད་པའི། །
དམ་བཅའ་བཞག་གི་ཡོད་ན། །
སེང་གེའི་གཡུ་རལ་བཀོག་ནས། །
བུ་མོའི་རྒྱན་ཆར་བསྒྲོན་ཆོག །
ཆུ་འཛིན་འཁྲིགས་པའི་དབུས་ནས། །
དབྱར་སྐྱེས་རྔ་སྒྲ་བསྒྲགས་བྱུང་། །
ལུས་ཕྲ་མདོངས་མཐའ་ཅན་ཚོས། །
ཡིད་དགའི་གདུགས་གུར་ཕུབ་བྱུང་། །
348



གསུམ་པ། མཛའ་གཞས་དང་ཚིག་རྒྱག
ཡ་གིའི་གངས་རི་དཀར་པོ། །
མཐོང་བས་ཕ་ཡུལ་དྲན་བྱུང་། །
ནམ་མཁའི་སྐར་ཆེན་ཤར་དུས། །
དྲིན་ཅན་ཕ་མ་དྲན་བྱུང་། །
ཕ་གིའི་རྩྭ་ཐང་མཐོང་བས། །
སྤང་རྒྱན་མེ་ཏོག་དྲན་བྱུང་། །
སྙན་པའི་འབྲོག་གླུ་གོ་དུས། །
ཆུང་འདྲིས་བྱམས་པ་དྲན་བྱུང་། །
ཁ་བ་མར་མར་འབབ་དུས། །
ཕ་ཡུལ་ཡིད་ལ་འཁོར་བྱུང་། །
ཁ་བ་ས་ལ་ཐིམས་སོང་། །
ཆུང་འདྲིས་བྱམས་པ་དྲན་བྱུང་། །
ཁ་བ་འབབ་པའི་དུས་ལ། །
སེམས་ལ་སྐྱོ་བ་མ་གནང་། །
ལོ་གསུམ་ལོ་བཞིའི་རིང་ལ། །
གཤོག་རྩལ་ངོམས་ནས་སླེབས་ཡོང་། །
349



ལྷ་སའི་དམངས་ཁྲོད་གླུ་གཞས།
སྦྲང་ཆར་སིམ་སིམ་འབབ་དུས། །
རྩྭ་ཐང་ཡིད་ལ་འཁོར་བྱུང་། །
དཀར་པོའི་ཡིག་ཆུང་མཐོང་དུས། །
ཆུང་འདྲིས་བྱམས་པ་དྲན་བྱུང་། །
ཁ་འབྲས་བཅོ་ལྔའི་ཟླ་བ། །
ལྷོ་སྤྲིན་སྨུག་པས་འགྲིབ་སོང་། །
འོན་ཀྱང་དཀར་གསལ་ཞལ་རས། །
ཡིད་ལས་བྲལ་གྱི་མི་འདུག །
མ་མཐོང་མཐོང་ན་བསམ་བྱུང་། །
མཐོང་ན་རྒྱུན་མཐོང་བསམ་གྱིས། །
འཆམ་འཆམ་རུབ་རུབ་ཡོང་དུས། །
སྙིང་གཏམ་ཁ་ནས་ཐོན་སོང་། །
ཆུ་མོ་ཚེལ་མ་བལྟས། །
ཆུ་གཞུག་རིང་བར་བལྟས་ཡོད། །
ལྕང་མ་ཆེ་ལ་མ་བལྟས། །
ལྕང་ཚུགས་ཡག་པར་བལྟས་ཡོད། །
350



གསུམ་པ། མཛའ་གཞས་དང་ཚིག་རྒྱག
ཚིག་ཁེབས་སྐལ་བཟང་མེ་ཏོག །
བུ་མོའི་ལག་ཏུ་ཕུལ་ཡོད། །
བུ་ལ་མི་ཁ་མེད་པ། །
བུ་མོ་ཁྱེད་ཀྱིས་གནང་དང་། །
སྐུ་གཟུགས་མདའ་ལས་འདྲོང་དུས། །
བྱམས་པ་ང་ཡིན་ཁོ་ཡིན། །
ཁ་ལས་གྲོད་ཁོག་མཐོ་དུས། །
བྱམས་པ་ང་མིན་ཁོ་མིན། །
རྟ་ཕོ་ཆག་གིས་གསོས་ནས། །
རྐང་ཐང་འགྲོ་དགོས་བྱུང་ན། །
ཆག་ལ་སྔ་ཆག་དགོང་ཆག །
སྟེར་དང་མ་སྟེར་མི་འདུག །
བྱམས་པ་ལས་འཕྲོའི་ཕྱོགས་ལ། །
ཁྱི་རྒྱུགས་རྟ་རྒྱུགས་ཡིན་པ། །
ཚེ་གང་གཏན་གྲོགས་མིན་ན། །
ཁྱི་རྒྱུགས་རྟ་རྒྱུགས་མ་གནང་། །
351



ལྷ་སའི་དམངས་ཁྲོད་གླུ་གཞས།
རྐང་པ་བཙིར་བའི་ལྷམ་གོག །
གོས་ཆེན་ཡིན་ནའི་མི་དགོས། །
བློ་ལ་མེད་པའི་བྱམས་པ། ། །
རྒྱལ་སྲས་ཡིན་ནའི་མི་དགོས། །
བྱམས་པས་དབྱུགས་ཀྱང་དྲག་ཀ །
བྱམས་པ་གཅིག་བཙལ་གཉིས་བཙལ། །
ཕ་མས་དབྱུགས་པར་སྡུག་ཀ །
ཕ་མ་བཙལ་ས་མི་འདུག །
མེ་ཏོག་སྤང་ལ་སྐྱེས་དུས། །
བུམ་པ་བཟོ་དགོས་གསུངས་བྱུང་། །
བུམ་པའི་ནང་དུ་སླེབས་དུས། །
སྤང་དྲི་ཁ་གིས་གསུངས་བྱུང༌། །
སྣང་བ་མ་འཁྲུལ་དགུ་འཁྲུལ། །
སེར་བྱ་ངང་པ་འཁྲུལ་སོང་། །
གཡུ་རྩྭ་སྔོན་པོ་བཞག་ནས། །
འདམ་ལ་གཡས་སྐོར་བརྒྱབ་སོང་། །
352



གསུམ་པ། མཛའ་གཞས་དང་ཚིག་རྒྱག
ལ་མོའི་རྒྱབ་ཏུ་བཞུགས་པའི། །
ཆུང་འདྲིས་དངུལ་དཀར་མེ་ལོང་། །
སྡོད་དུས་ཐུག་ཡས་མ་བྱུང་། །
འགྲོ་དུས་སེམས་པ་སྐྱོ་བ། །
སེམས་པ་དཀར་དང་མ་དཀར། །
དཀར་སངས་ནང་གི་འོ་མ། །
ལུས་པོ་བཙན་དང་མ་བཙན། །
གཟེབ་སྒྲོ་གསར་པའི་སྒོ་ལྕགས། །
མེ་ཏོག་ཆུང་ལ་མཛེས་པ། །
ནག་ཆུང་སྲན་མའི་མེ་ཏོག །
དབྱར་ཁ་འོང་ཁའི་དཀྱིལ་ལ། །
ཁྱེད་ལས་ལྷག་པ་མི་འདུག །
རི་འགོ་ཁ་བས་བཀག་ཀྱང་། །
རི་གཤམ་བསྐོར་ནས་ཡོང་ཆོག །
རི་གཤམ་ཆུ་མོས་བཀག་ཀྱང་། །
ཀོ་གྲུ་བཏང་ནས་ཡོང་ཆོག །
353



ལྷ་སའི་དམངས་ཁྲོད་གླུ་གཞས།
རྒྱུ་ཆེ་བའི་རྩྭ་ཐང་རིག་པ་ན། །
རྟ་འདོ་ལོ་མི་རྒྱུགས་ག་དུས་རྒྱུགས། །
མཚོ་སྔོན་པོ་ཆུ་དྭངས་རིག་པ་ན། །
ཉ་གསེར་ཉ་མི་འཁྱུག་ག་དུས་འཁྱུག །
སྤྲོ་བྲོ་ར་འཁྲུག་པོ་རིག་པ་ན། །
བྲོ་སྐྱིད་པོ་མི་འཁྲབ་ག་དུས་འཁྲབ། །
རོགས་མཐུན་པའི་ཆུང་འདྲིས་རིག་པ་ན། །
དེར་བརྩེ་གཏམ་མི་ཤོད་ག་དུས་ཤོད། །
ཁྱེད་སྤྲིན་དཀར་ནམ་མཁའ་མཐོན་པོར་གནས། །
ང་ལྗང་ཆུང་ཞིང་ཁའི་དཀྱིལ་ལ་མཚར། །
ཁྱེད་ང་ལ་བསམ་པ་ཡོད་པ་ན། །
ཆར་སིམ་སིམ་ཚུར་ཚུར་ཕེབས་རོགས་གནང་། །
ཁྱེད་ལྕང་མ་གླིང་ཁའི་ནང་དུ་གནས། །
ང་མེ་ཏོག་ཆུང་ཆུང་ཕྱི་ལ་ཤར། །
ཁྱེད་ང་ལ་བསམ་པ་ཡོད་པ་ན། །
རླུང་བསིལ་བསིལ་ཚུར་ཚུར་རྒྱག་རོགས་གནང་། །
354



གསུམ་པ། མཛའ་གཞས་དང་ཚིག་རྒྱག
ཁྱེད་ཟླ་བ་ནམ་མཁའ་མཐོན་པོར་གནས། །
ང་བྱིའུ་ཆུང་ཤིང་ནགས་ནང་དུ་སྡོད། །
ཁྱེད་ང་ལ་བསམ་པ་ཡོད་པ་ན། །
གསལ་འོད་ཟེར་ཚུར་ཚུར་འཕྲོ་རོགས་གནང་། །
ཁྱེད་གཞོན་པས་དཔྱིད་རྨོད་རྒྱག་བཞིན་ཡོད། །
ང་བུ་མོས་ར་ལུག་འཚོ་བཞིན་ཡོད། །
ཁྱེད་ང་ལ་བསམ་པ་ཡོད་པ་ན། །
སྙན་གླུ་གཞས་ཚུར་ཚུར་གཏོང་རོགས་གནང་། །
བྱ་ཁུ་བྱུག་གསུང་སྐད་སྙན་པོ་མ། །
ཁྱེད་མེད་ན་དུས་བཞིའི་ཚོད་མི་ཐིག །
བྱ་གཞན་དག་མེད་པ་མ་རེད་དེ། །
བྱ་གཞན་གྱི་སྐད་དེ་ང་མི་འདོད། །
རྟ་ཆུང་ཆུང་ཤ་ཡག་སྤུ་མཛེས་ཅན། །
ཁྱེད་མེད་ན་ལ་མོ་རྒྱག་མི་ཐུབ། །
རྟ་འདོ་བ་མེད་པ་མ་རེད་དེ། །
རྟ་གཞན་པར་བཞོན་འདོད་ང་ལ་མེད། །
355



ལྷ་སའི་དམངས་ཁྲོད་གླུ་གཞས།
རོགས་ཆུང་ཆུང་ཡིད་ལ་འོང་ལེ་མ། །
ཁྱེད་མེད་ན་ཉི་མ་མི་འགྲོ་འདུག །
རོགས་ལོ་ཆུང་མེད་ལེ་མ་རེད་དེ། །
རོགས་གཞན་དང་རྩེ་འདོད་ང་ལ་མེད། །
རི་དེ་ཚོའི་དཀྱིལ་ལ་གླུ་ཞིག་ལེན། །
རི་ཕ་གིས་གླུ་ལན་བརྒྱབ་མེད་ཀྱང་། །
རིའི་བྲག་སྐད་ལོག་པ་ང་ཡིས་ཐོས། །
མཚོ་མཚོ་སྔོན་དཀྱིལ་ལ་གླུ་ཞིག་ལེན། །
མཚོ་ཕ་གིས་གླུ་ལན་བརྒྱབ་མེད་ཀྱང་། །
མཚོ་རྦ་རླབས་ང་ཡི་མདུན་ལ་འཕུར། །
གནམ་ཨ་སྔོན་དཀྱིལ་ལ་གླུ་ཞིག་ལེན། །
གནམ་ཕ་གིས་གླུ་ལན་བརྒྱབ་མེད་ཀྱང་། །
སྤྲིན་མཚམས་སྤྲིན་ང་ཡི་མདུན་ལ་བབས། །
རོགས་ཆུང་འདྲིས་ཕྱོགས་སུ་གླུ་ཞིག་ལེན། །
རོགས་ཕ་གིས་གླུ་ལེན་བརྒྱབ་མེད་ཀྱང་། །
རོགས་འཛུམ་མདངས་རྒྱས་པ་མཐུན་རྟགས་རེད། །
356



གསུམ་པ། མཛའ་གཞས་དང་ཚིག་རྒྱག
སྐྱིད་པོའི་ནོར་གྱི་གླིང་ཁར། །
ཞིམ་པོའི་རྩམ་པ་ཆད་སོང་། །
འཆང་སྒོ་ཟམ་པའི་རྒྱལ་པོ། །
ལྟོགས་རྒྱལ་མིན་ན་གང་ཡིན། །
སྐྱིད་པོ་འདུག་ཀྱང་མི་ཞུ། །
སྡུག་པོ་འདུག་ཀྱང་མི་ཞུ། །
སྐྱིད་སྡུག་གང་འདྲ་ཡོད་མེད། །
སྐྲ་ལོའི་འོག་ལ་གཟིགས་དང་། །
གནམ་ལ་འཕུར་བའི་ནང་ནས། །
བྱིའུ་ལས་ཆུང་བ་མི་འདུག །
ས་གཞི་པད་མའི་སྟེང་ལ། །
ང་ལས་སྐྱོ་བ་མི་འདུག །
སྤགས་དང་སྤགས་རིལ་སྒྲིལ་ཆོག །
བག་ཚ་གང་འདྲ་བྱེད་ཀ །
ཟ་རུ་ཤ་ཁྱི་ཡིན་ཀྱང་། །
འཛིན་ནི་ཐུབ་ཡས་མི་འདུག །
357



ལྷ་སའི་དམངས་ཁྲོད་གླུ་གཞས་
ཉི་མ་ལ་ལ་བཞུད་སོང་། །
གྲིབ་སོ་ཐང་ལ་བབས་སོང་། །
མ་མོས་ལུ་གུ་ཁྲིད་སོང་། །
ང་ཡང་ཨ་མ་དྲན་བྱུང་།. །
ང་ཕོད་གཞུང་ནས་དོན་པའི། །
དམན་ཆུང་ཉི་ཤུ་རྩ་ལྔ། །
ཆང་ལ་དོ་ལོག་སྣོམས་ཤོག །
ཆང་རིན་སྒོར་མོ་སྤྲད་ཡོད། །
ཕུ་ལ་འཁྱགས་བསིལ་ཡག་སོང་། །
སྲིད་པའི་གངས་རི་དཀར་པོ། །
མདའ་ལ་གྲིབ་བསིལ་ཡག་སོང་། །
མཚོ་ཆེན་པད་མ་ལང་ཚོ། །
ངང་ཕྲུག་འཁོར་ས་ཡག་སོང་། །
ཉ་ཆུང་འགྲིམ་ས་སྐྱིད་སོང་། །
སྤང་གཤོངས་བདེ་མོའི་སྒང་ལ། །
རང་ཡུལ་སྐྱིད་ལ་ཚུད་སོང་། །
358



གསུམ་པ། མཛའ་གཞས་དང་ཚིག་རྒྱག
རྒྱ་གར་ཤར་གྱི་རྨ་བྱ། ། །
ཀོང་པོ་རོང་གི་ནེ་ཙོ། །
སྐྱེས་འཁྲུངས་ཡུལ་ཁག་ཁག །
འཛོམས་ས་པད་སྡོང་ཁྲ་མོ། །
གཡུ་དང་བྱུ་རུ་གཤིབ་གཤིབ། །
ང་གཉིས་གཤིབ་རྒྱུ་བྱུང་ན། །
མི་ཁ་གསེར་གྱི་གཉའ་ཤིང་། །
འཁུར་དགོས་བྱུང་ནའི་ལས་རེད། །
གཟིམ་ཆུང་ཁྲ་མའི་མདུན་ལ། །
མེ་ཏོག་སྣ་མིན་སྣ་ཚོགས། །
དམར་པོ་བློ་ལ་འདུག་སྟེ། །
དཀར་པོ་ཚོས་གཞི་བརྟན་པ། །
བསམ་གྲུབ་སྐྱེད་པའི་པང་གདན། །
སྒྲོག་གདན་ཁམ་བུའི་མེ་ཏོག །
རྒྱག་དགོས་བསམ་པ་མ་བྱུང༌། །
ཚེ་སྔོན་ལས་ལ་བསྐོས་སོང་། །
359



ལྷ་སའི་དམངས་ཁྲོད་གླུ་གཞས།
བ་དང་བེའུ་ང་གཉིས། །
སེམས་འཇོག་མེད་པ་མ་རེད། །
ལོ་རྟགས་ཕུར་པའི་ལོ་ནི། །
འགྲོལ་བའི་དབང་ཆ་མི་འདུག །
གནམ་དེས་རྒྱ་ཆས་སྤྲས་བཞག །
སྤྲིན་པས་སོག་ཆས་སྤྲས་བཞག །
ཞིང་དེ་གཡང་ཞིང་ལྷ་མོ། །
ཆོས་གོས་བཞེས་ནས་ཕེབས་སོང་། །
གངས་སྟོད་སེང་གེ་དཀར་མོ། །
གཡུ་རལ་ལག་པས་ཟིན་སོང་། །
ལྟས་ངན་གླེན་པའི་ཤ་ཁྱིས། །
བྱིན་པའི་ཉ་ལ་འཁྲིལ་སོང་། །
དུས་དེ་ད་ལོ་དགའ་བ། །
སང་ཕོད་ཡང་བསྐྱར་སྐྱིད་པ། །
གནངས་ཕོད་ཆང་དང་ཇ་ཁྲ། །
360



གསུམ་པ། མཛའ་གཞས་དང་ཚིག་རྒྱག
བསུ་བ་སླེབས་པའི་དགའ་ཚོར། །
གསུང་ཞིག་བསྐྱོན་པའི་ནང་ནས། །
རྒྱལ་བའི་གསུང་ལས་སྙན་པ། །
ཕྱག་ལ་གཡས་པ་བཏང་བས། །
དར་མེད་དར་ལས་འཇམ་པ། །
དགའ་བའི་མི་ཡང་འཛོམས་སོང་། །
བཙོས་པའི་ཆང་ཡང་ཞིམ་སོང་། །
སང་ཞོགས་སྐར་གྲལ་ཞིག་ཞིག །
ཞིག་རྒྱུ་མེད་ན་དགའ་བ། །
གླུ་ལེན་ན་དཀར་ཡག་གངས་ལ་ལེན། ། །
སེང་དཀར་མོ་གཡུ་རལ་རྒྱས་འདྲ་ལེན། །
གླུ་ལེན་ན་ཁྲ་ཡག་རྫ་ལ་ལེན། །
འབྲོང་བྲེ་སེར་རྭ་བསྡུར་རྒྱས་འདྲ་ལེན། །
ལྷ་རི་རག་པའི་གཡས་ཟུར་ནས། །
རྟ་ལྷ་རྟ་རག་པས་འཚེར་གཅིག་བྱས། །
361



ལྷ་སའི་དམངས་ཁྲོད་གླུ་གཞས།
ཞེད་བྱས་པའི་འཚེར་གཅིག་ཡིན་ཟེར་ན། །
ངས་སྐར་མ་འདྲ་བའི་སྲབ་ཅིག་བསྐོན། །
སྤྲིན་དཀར་འདྲ་ལེའི་བལ་གདན་བཏིང་། །
སོག་པོ་རྒྱ་ཡི་ཡུལ་དུ་འཁྲིད། །
སོག་ཕྲུག་རྒྱ་ཡི་ལྟད་མོ་ཟེར། །
སོག་པོ་རྒྱུ་ཡི་ཚོངས་དང་ཟེར། །
གོང་ཆེན་ཆུང་ན་རྡོ་ཚད་བརྒྱུ། །
གོང་ཆེ་ལ་མ་བལྟས་ཁྲིད་དེ་འོང་། །
ཕ་ཡུལ་རྟ་བརྒྱའི་དགྲ་ཡ་བྱས། །
ཕ་ཡུལ་བྱ་བརྒྱའི་འགྲོན་ལ་བྱས། །
ཕོ་ཁྲམ་པ་སྒང་རིང་སྒང་ནས་འོང་། །
འབོག་ཁྲའུ་ཉི་ཟེར་ལེན་བཞིན་འོང་། །
སྒང་སྒང་རྒོ་བ་སྒར་བཞིན་འོང་། །
དམན་བུ་མོས་གཤོང་གཤོང་གཤོངས་ནས་འོང་། །
གཤོང་གཤོང་ལྕི་བ་འཐུ་བཞིན་འོང་། །
362



གསུམ་པ། མཛའ་གཞས་དང་ཚིག་རྒྱག
སྐད་དུང་ཆབ་ཉི་ཟེར་ལེན་བཞིན་འོང་། །
སྒང་གཤོངས་བར་ལ་འཕུར་བཞིན་འོང་། །
རུབ་སྔ་ཏིང་བྱུང་ན་སྒུག་རྟིང་གིས། །
ཁོག་སྙིང་གཏམ་ཚིག་གསུམ་ཤོད་རེས་བྱེད། །
ཁྱོད་རི་ཆེན་སྡོད་སྡོད་བྱས་སོང་ན། །
ང་རི་དྭགས་འཁོར་འཁོར་ལས་རེས་མོ། །
ཁྱོད་རི་དྭགས་བྲོས་བྲོས་བྱས་སོང་ན། །
ངས་རྔོན་པ་འཇབ་འཇབ་ལོས་བྱེད་ཨ། །
ན་སྟོད་ན་ལམ་གོང་མ་ལ། །
རྟ་འཕྲོད་སྦྱོར་བཟང་མཛེས་ངའི་རེད་ཨ། །
ན་སྟོད་ན་ལམ་བར་མ་ལ། ། །
མཛོ་རྭ་གཟུགས་ཡག་མཛེས་ངའི་རེད་ཨ། །
ལ་སྟོད་ན་ལམ་འོག་མ་ལ། །
ལུག་སོག་དཀར་བལ་ཆེན་ངའི་རེད་ཨ། །
རྟ་དང་པོ་རྒྱུགས་པའི་ཡར་ནང་ལ། །
ངའི་སྦ་དཀར་ལྕག་ཚན་ལུས་དེ་མོ། །
363



ལྷ་སའི་དམངས་ཁྲོད་གླུ་གཞས་
དེ་ལུས་དེ་ལུས་ཁ་ཡག་དེ་མོ། །
རྟ་ཡང་ཡང་རྒྱུགས་ལེའི་རྟེན་འབྲེལ་གྱིས། །
བོག་(མེ་མདའི་མིང་།）དང་པོ་འཕེན་པའི་ཡར་ནང་ལ། །
མདེའུ་ལྔ་ཆག་ལུས་ཡག་རེད། །
དེ་ལུས་དེ་ལུས་ཁ་ཡག་དེ་མོ། །
བོག་ཡང་ཡང་འཕེན་པའི་རྟེན་འབྲེལ་གྱིས། །
རྟ་གཅིག་ཡོད་དེ་རྒྱ་ལ་ཡོད། །
མ་རྒྱ་བཟའི་རྒྱ་རྟ་བྱེད་ཀྱི་ཟེར། །
མ་རྒྱ་བཟའི་རྒྱ་རྟ་བྱེད་ཟེར་ན། །
ངས་དེ་མིན་རྟ་གཅིག་འཚོལ་རྒྱུར་ངེས། །
བོག་གཅིག་ཡོད་དེ་སོག་ལ་ཡོད། །
མ་སོག་པོའི་སོག་མདའ་བྱེད་ཀྱིས་ཟེར། །
མ་སོག་པོའི་སོག་མདའ་བྱས་ཟེར་ན། །
ངས་དེ་མིན་བོག་གཅིག་ཉོ་རྒྱུ་ཡིན། །
ལ་སེར་ལ་ལ་མོའི་ལ་འགོ་ཡར་ལ་གཟིགས་དང་། །
གཡང་མོ་ལུག་གི་ཁྱུ་ཡིས་ཐུར་རྒྱུགས་བཏང་ནས་འགྲོ་གིས། །
364



གསུམ་པ། མཛའ་གཞས་དང་ཚིག་རྒྱག
གཡང་མོ་འདི་ཚོའི་བདག་མོ་ང་གཉིས་མིན་ན་སུ་ཡིན། །།
ལ་སེར་ལ་ལ་མོའི་ལ་གཤམ་མར་ལ་གཟིགས་དང་། །
ཞོལ་ཕོ་ཞོལ་མོའི་ཁྱུ་ཡིས་གྱེན་མཆོངས་བརྒྱབ་ནས་ཡོང་གིས། །
འབྲི་གཡག་འདི་ཚོའི་བདག་མོ་ང་གཉིས་མིན་ན་སུ་ཡིན། །
སེར་ལ་མོའི་ཕུ་ལ་བལ་གྱི་རི་བོ་ཆགས་བསྡད། །
བལ་གྱི་རི་བོའི་བདག་མོ་ང་གཉིས་མིན་ན་སུ་ཡིན། །
རྒྱལ་ཕྲན་བ་ལུའི་གནས་ལ་ནོར་བུའི་བང་མཛོད་བསྡད། །
བང་མཛོད་དེ་ཚོའི་བདག་མོ་ང་གཉིས་མིན་ན་སུ་ཡིན། །
ལྷ་ཁང་འདུ་ཁང་ཕྱི་མ་རེད། །
བཞུགས་ལེའི་ལྷ་སྐུ་ནང་མ་རེད། །
ལྷ་མཇལ་འདོད་གཏིང་ནས་ཡོད་ཟེར་ན། །
དེའི་བར་ལ་སྐུ་གཉེར་དགོས་ལེ་མིན། །
མཛོ་ཕོའི་མཛོ་གདང་ཕྱི་མ་རེད། །
རྒྱ་ཇའི་རྩིག་པ་ནང་མ་རེད། །
ཚོང་རྒྱག་འདོད་གཏིང་ནས་ཡོད་ཟེར་ན། །
དེའི་བར་ལ་འདུམ་མ་དགོས་ལེ་མིན། །
365



ལྷ་སའི་དམངས་ཁྲོད་གླུ་གཞས།
འབྲི་གསར་ཐོག་མ་བཞོ་མཁན་ཚོ། །
བློས་འཁེལ་བའི་དཔུང་ཞིག་མ་བསྡམས་ན། །
སྐུ་ཆི་ལེ་འོ་མ་བཤོས་ཡོང་ང་། །
དེས་མ་ཚད་ཟོམ་ཁྲ་གཏོར་ཡོང་ཨཱ། །
རྟ་གསར་སྒ་སྲབ་སྒྲོན་མཁན་ཚོ། །
བློས་འཁེལ་བའི་གློ་ཞིག་མ་བདམས་ན། །
བཟི་ཁྱོམ་མེར་མི་ཕོ་གཡུགས་ཡོང་ཨཱ། །
དེས་མ་ཚད་སྒ་ཁྲ་བཅག་ཡོང་ཨཱ། །
ཁྱེད་གངས་རི་བཞིན་དུ་གནས་ཟེར་ན། །
ངས་གངས་སེང་འཁོར་འཁོར་འཁོར་ཡོང་ཨང་། །
ཁྱེད་རི་འགོ་བཞིན་དུ་གནས་ཟེར་ན། །
ངས་རི་དྭགས་བཞིན་དུ་འཁོར་ཡོང་ཨང་། །
ཁྱེད་གསེར་ཟམ་བཞིན་དུ་གནས་ཟེར་ན། །
ངས་གསེར་ཉ་འཁོར་འཁོར་འཁོར་ཡོང་ཨང་། །
བྱ་ཁུ་བྱུག་གསུང་སྐད་སྙན་པོ་མ། །
ཁྱེད་མེད་ན་དུས་བཞི་ཚོད་མི་ཐིག །
366



གསུམ་པ། མཛའ་གཞས་དང་ཚིག་རྒྱག
བྱ་གཞན་དག་མེད་པ་མ་རེད་དེ། །
བྱ་གཞན་གྱི་སྐད་དེ་ང་མི་འདོད། །
རྟ་ངང་པ་ཤ་ཡག་སྤུ་མཛེས་མ། །
ཁྱེད་མེད་ན་ལ་མོ་བརྒྱབ་མི་ཐུབ། །
རྟ་འདོ་བ་མེད་པ་མ་རེད་དེ། །
རྟ་གཞན་ལ་འཁྱེར་འདོད་ང་ལ་མེད། །
རོགས་ལོ་ཆུང་ཡིད་ལ་འོང་ལེ་མ། །
ཁྱེད་མེད་ན་ཉི་མ་མི་འགྲོ་གདའ། །
རོགས་ལོ་ཆུང་མེད་པ་མ་རེད་དེ། །
རོགས་གཞན་དང་གཤིབ་འདོད་ང་ལ་མེད། །
ཤར་རྨ་རྒྱལ་སྤོམ་རའི་གཡས་ཟུར་ན། །
ཤྭ་ཕོ་ཆེན་འདྲ་བའི་རོགས་ཤིག་ཡོད། །
རྩྭ་མཉམ་ཟ་བྱས་ཏེ་འགྲོ་ཉིན་མོ། །
མགོ་ཁྲག་རྭ་ཤོར་ཡང་འགྱོད་པ་མེད། །
བྱང་མ་ཕམ་གཡུ་མཚོའི་གཡོན་ཟུར་ན། །
367



ལྷ་སའི་དམངས་ཁྲོད་གླུ་གཞས།
བྱ་སེར་བྱ་འདྲ་བའི་རོགས་ཤིག་ཡོད། །
ཆུ་མཉམ་འཐུང་བྱེད་པར་འགྲོ་ཉིན་མོ། །
ལུས་གཤོག་སྒྲོ་ཤོར་ཡང་འགྱོད་པ་མེད། །
སྡེ་རྒྱ་གྲོང་ཁྲ་མོའི་དཀྱིལ་འཁོར་ན། །
གཡུ་དྲུག་དམར་འདྲ་ལེའི་རོགས་ཤིག་ཡོད། །
རྒྱན་མཉམ་འདོགས་བྱས་ཏེ་འགྲོ་ཉིན་མོ། །
ཁྲེལ་མི་ཁ་སྡང་རུང་འགྱོད་པ་མེད། །
=
དགུང་ཨ་སྔོན་གོས་ཆེན་ལྕགས་ནག་མ། །
གྱོན་བསམ་ན་གོས་ཆེན་ཡིད་ལ་ཞོག །
འཇམ་དམར་ཁྲ་གོས་ཀྱི་སྐ་རགས་རེད། །
འཆིངས་བསམ་ན་སྣེ་མོ་སྒྲིལ་ལ་ཤོག །
མགོ་ཝ་ཞྭའི་སེར་ཆེན་མེ་ཏོག་རེད། །
ཚེ་འདི་ལ་གོ་འཕང་མཐོ་བར་ཤོག །
སྐེ་གྲི་ནོར་བུའི་ཁྲ་འཛོམས་ཅན། །
ཚེ་འདི་ལ་དགྲ་འགོ་འདུལ་ལེ་ཤོག །
368



གསུམ་པ། མཛའ་གཞས་དང་ཚིག་རྒྱག
རྐང་ལྷམ་ཆུང་འབུ་ལའི་འཇའ་ཚོན་ཅན། །
ཚེ་འདི་ལ་ཞབས་ཆགས་ནོན་པར་ཤོག །
མ་གཞི་མདའ་ལ་དགོས་ཀྱིས། །
མདའ་ལ་མདའ་སྒྲོ་དགོས་ཀྱིས། །
ལྟས་ངན་འུག་པའི་སྒྲོ་དེ། །
མདའ་ལ་དགོས་ས་མ་རེད། །
སྐྱ་ཀ་ལྷ་མོ་འདྲ་བའི། །
མཐོ་སྣང་ང་ལ་མི་འདུག །
ཉམ་ཆུང་ཅོག་མོའི་ཅོག་ཚང་། །
ལྗང་པའི་གསེབ་ལ་ཡོག་རེད། །
མ་འགྲོ་འགྲོ་མདོག་ཁ་པོ། །
ཟི་ལིང་བསྐོར་མདོག་ཁ་པོ། །
ར་ལ་མཐུར་མགོ་གཡོག་ནས། །
རྒྱ་རྟ་ཡིན་མདོག་མ་གནང་། །
མལ་གྲོ་གླིང་གའི་དཀྱིལ་ཀྱི། །
369



ལྷ་སའི་དམངས་ཁྲོད་གླུ་བ་ཞས།
ཤེ་མ་སྟག་སྐོག་འབྲུག་གྲགས། །
ཕྱུར་སྐུམ་ཕྲེང་ཤལ་གཅིག་ལ། །
གྲངས་ཀ་མ་རྒྱག་དགུ་རྒྱག །
ན་ནིང་ཀ་ཅིའི་སྟོད་ཐུང་། །
ལུས་ལ་མ་གྱོན་ཡག་སོང་། །
ད་ལོ་གྲུ་ཙིའི་འོག་འཇུག །
་བཞེས་དང་གསུང་མཁན་མང་བྱུང་། །
ཤྭ་བ་སྤང་རི་བཞག་ནས། །
དབེན་པའི་རི་རྩེ་འགྲིམས་སོང་། །
ཡུ་མོ་ང་ལས་དྲག་ཙམ། །
མ་རྙེད་ཟེར་ན་ངོ་ཚ། །
བུ་མོ་གཏན་གྲོགས་མེད་བསམ། །
ཡིད་ལ་གང་ཤར་མ་གནང་། །
ལན་ཆགས་ཨོ་ལོས་ཟིན་ན། ། །
བྲོས་ཀྱང་ཐར་ས་མ་རེད། །
370



གསུམ་པ། མཛའ་གཞས་དང་ཚིག་རྒྱག
ལ་འདི་མཐོ་པོའི་རྩེ་ལ། །
ཤྭ་བ་བརྩེ་དུང་ཟབ་པ། །
ཤྭ་བ་ཕོ་མོའི་འདོད་སེམས། །
མཐོན་པོའི་རི་ལ་བཀོད་ཡོད། །
བྱང་གི་གནམ་མཚོ་སྔོན་མོ། །
དར་གྱི་ཞལ་ཁེབས་བརྒྱབ་སོང་། །
ཉ་མོ་གཏམ་འདོད་ཅན་ལ། །
དེ་ལས་ཕན་པ་མ་བྱུང་། །
གཡག་གུ་གུ་གུ་རོག་རོག །
བྱང་ཚྭ་ལེན་པར་ཕྱིན་སོང་། །
བྱང་ཚྭ་མིག་གི་མ་མཐོང་། །
ལ་ལོའི་བརྒྱབ་ལ་ཤི་སོང་། །
དཀར་ཡོལ་དཀར་སངས་གཅིག་ལ། །
སྤུ་གས་ལྷེབ་ཙམ་བྱུང་ཞག །
ད་དུང་རྒྱ་ནག་རྒྱལ་པོའི། །
གྲལ་མགོ་འགྲིག་ནས་ལངས་སོང་། །
371



ལྷ་སའི་དམངས་ཁྲོད་གླུ་གཞས།
འབྲི་གུང་འབྲི་གུང་ཟེར་བ། །
རྣ་བས་གོ་ཚུལ་ཡིན་པ། །
དེ་འདྲའི་བྲག་རི་ཁ་སྤྲོད། །
ཡོད་འགྲོ་བསམ་པ་མ་བྱུང་། །
གྲུ་ཤན་རྟ་མགོ་རྒྱུས་ཡོད། །
རྟ་མགོའི་དར་ཅོག་རྒྱུས་མེད། །
ཆུང་འདྲིས་བྱམས་པ་རྒྱུས་ཡོད་ །
བྱམས་པའི་ཐུགས་སེམས་རྒྱུས་མེད། །
བྱིའུ་ཆུང་གནམ་ལ་འཕུར་སོང་། །
ཙིཙིས་ལ་འཛུལ་སོང༌། །
ཞི་མི་ཨོར་པའི་འོག་ལ། །
མིག་ཆུ་ཤོར་ནས་བསྡད་འདུག །
ཆུང་འདྲིས་སྤྱང་ཀི་རི་ཤོར། །
ཡར་ཀླུང་ཤ་ཁྱིས་དེད་སོང་། །
ང་ནི་གཡང་དཀར་ལུག་ཁྱུ། །
སེམས་པ་ལྷོད་དུ་བབས་སོང་། །
372



གསུམ་པ། མཛའ་གཞས་དང་ཚིག་རྒྱག
དབྱར་ཟས་སྦར་གང་སྦར་དོ། །
མ་ཟ་ཟེར་མཁན་བྱུང་ན། །
ཁྱེད་རང་ཞིང་བདག་ཡིན་རུང་། །
སྒོང་པའི་སྐྱོར་ལ་ངུས་ཤོག །
ཕ་རིའི་རི་མ་འདབས་ཀྱི། །
ཙོག་ཙོག་ཨ་ཕོ་རི་བོང་། །
ཁ་སོ་ཤོ་ཤོ་བྱས་ནས། ། །
གཏམ་བཟོ་འཐེན་ཡག་མ་རེད། །
བུ་མོ་རྟ་སྒ་ར་ཉག །
འབྲི་གུང་ཨ་ཕྱིར་མངོན་སོང་། །
གོ་ཁའི་སྦུག་གི་ལྕི་ཁང་། །
ཀྲོང་དང་བང་བར་མངོན་སོང་། །
རླུང་པོ་ག་ནས་བརྒྱབ་ཀྱང་། །
དར་ལྕོག་ང་ལ་བརྒྱབ་བྱུང་། །
དར་ཤིང་དགོངས་པ་མ་འཚོམས། །
དར་རས་ང་རས་ཉོས་ཆོག །
373



ལྷ་སའི་དམངས་ཁྲོད་གླུ་གཞས།
ལྕང་གླིང་སྨྱུག་ཕྲ་ཤིག་ཤིག །
འདུག་ད་མང་པོ་འདུག་སྟེ། །
བྱིའུ་ཆུང་ང་རའི་སྡོད་ས། །
བདེ་སྐྱིད་གླིང་ཁར་ཡིན་པ། །
སྤང་སྟོད་ལྷ་བྱ་གོང་མོ། །
སྤང་ལ་བསྡད་པས་མི་ཆོག །
གཡང་དཀར་མ་མོར་གནོད་པའི། །
རྩྭ་ཞིག་བཟས་བཞག་མེད་པ། །
རྒྱབ་རི་བྲག་ལ་བཞུགས་པའི། །
རྒོད་པོ་ལྷ་རྒྱལ་ཚེ་རིང་། །
ཤ་ལ་ཧམ་ཟས་མ་རྒྱག །
རུས་པས་འགག་ཉེན་ཡོད་དོ། །
གཟིམ་ཆུང་སྦུག་ཐག་རིང་ཡང་། །
ཁྱེད་རང་བཞུགས་དགོས་མ་རེད། །
གསོལ་ཞིབ་རྙིང་དྲི་ཁ་ཡང་། །
374



གསུམ་པ། མཛའ་གཞས་དང་ཚིག་རྒྱག
ཁྱེད་རང་མཆོད་དགོས་མ་རེད། །
རྒྱ་གར་ཨ་ཁུ་ནེ་ཙོ། །
ང་ལ་སྦོ་ཤོབ་མ་ཤོད། །
ཁ་ལ་ལྟུང་མོ་གཡོག་དུས། །
ཕན་པོ་ག་ཚོད་བྱུང་ངམ། །
ཤར་ཕྱོགས་སྤྲིན་པའི་དཀྱིལ་ལ། །
མཛེས་ལྡན་ལྷ་མོ་བཞུགས་ཡོད། །
དྲི་རྫི་རྣོ་པོ་ཡོད་ན། །
མཛེས་མའི་རྗེས་ལ་བཤར་ཤོག །
མཛོག་མགོ་རིང་པ་ཨ་ཡིན། །
ཕུ་ཐུང་ཐུང་བ་ཨ་ཡིན། །
རིན་ཆེན་གསེར་གྱི་སྒྲོག་གདུབ། །
རག་ལ་མངོན་པ་ཨ་ཡིན། །
སྤང་ལ་སྐྱེས་པའི་སེར་ཤས། །
དམར་དད་གཅོག་གི་ཡོད་ན། །
375



ལྷ་སའི་དམངས་ཁྲོད་གླུ་གཞས།
གཡང་དཀར་མ་མོ་བསད་ནས། །
མྱང་སོང་ཚེ་རོགས་ཡིན་འགྲོ། །
རྩྭ་ར་རྩྭ་མེད་སྒང་ལ། །
མཇོ་མོ་སོ་མེད་བབས་བཞག །
ད་ལོ་དཀར་ཆུ་འོ་མ། །
ཡོད་འགྲོ་བསམ་པ་མི་འདུག །
སྤང་གཤོངས་ནོར་གྱིས་ཁེངས་པའི། །
སྐད་གྲགས་ང་ལ་མེད་དེ། །
བ་མོ་མགོ་ཐག་བརྒྱབ་སྟེ། །
ཞོགས་ཇ་སྣུམ་བག་ཚིར་ཚིར། །
རྐྱང་ཁ་དཀར་འགྲོས་ཡག་ཀྱང་། །
མགོ་ལ་དགོས་པའི་མགོ་བཟོ་མེད། །
རྒྱ་གར་རྨ་བྱ་ཚོས་མདོག་ཡག་ཀྱང་། །
ཁ་ལ་མཁོ་བྱེད་དུག་རེད། །
བྲག་དེ་བྲག་བཟོ་ཡག་པ། །
376



གསུམ་པ། མཛའ་གཞས་དང་ཚིག་རྒྱག
ཡར་ཀླུང་ནང་གི་བྲག་རེད། །
བླ་མའི་བྲག་ཕུག་ཡིན་པ། །
ཡར་ཀླུང་ནང་གི་བྲག་རེད། །
རྡོ་དེ་རྡོ་སྣ་འཛོམས་པ། །
ལྷ་སའི་རྡོ་རིང་ཕྱི་མ། །
རྡོ་རིང་ཕྱི་མ་མེད་ན། །
རྡོ་སྣ་འཛོམས་ས་མ་རེད། །
ཆུ་ལ་ཟམ་པ་ཡོད་ཙང་། །
ཐང་ཐང་ཐང་ལ་ཕྱིན་པས། །
ཟམ་ཆེན་སྡུག་ཤི་རྒྱག་རྒྱུས། །
ཆུ་མོའི་རོང་ལ་འཕངས་བྱུང་། །
ཆུ་མོས་བསྐུལ་ལེ་མི་ཤོག །
རྡབ་ཆག་གཏོང་གྲབས་བྱས་བྱུང་། །
ཉ་མོས་ཟིན་ནི་མ་གཞི། །
ཆུ་མོས་དབྱུག་གྲབས་བྱས་བྱུང་། །
377



ལྷ་སའི་དམངས་ཁྲོད་གླུ་གཞས་
གནམ་ལ་འཕུར་བའི་དཀྱིལ་ནས། །
བྱིའུ་ལས་ཆུང་བ་མི་འདུག །
སྐལ་བ་མང་པོའི་དཀྱིལ་ནས། །
ང་ལས་སྐྱོ་བ་མི་འདུག །
འཕན་པོ་ལྕང་ལོ་ཅན་ལ། །
མ་རྨོས་ལོ་ཏོག་བཏགས་ཡོད། །
འབྲས་བུ་བཏགས་རྒྱུ་མེད་པའི། །
ལོ་མ་སད་ཀྱིས་ཁྱེར་སོང་། །
ས་དེ་ཁ་བཞུར་གཏིང་འཁྱགས། །
རྟ་ཕོ་རྒྱུག་ས་མ་རེད། །
ཨོ་ལོ་འཁྲུངས་པའི་བཟའ་ཚང་། །
སྙིང་གཏམ་ཤོད་ས་མ་རེད། །
མི་ཚོས་འགྲོ་གིས་བསམས་ནས། །
བསམ་ཡས་ཨར་པོར་ཕྱིན་ཡོད། །
སྒལ་པས་ས་རྡོ་མ་འགྲོངས། །
ཡ་ཙེ་འགྲོ་འགྲོ་བྱས་ཡོད། །
378



གསུམ་པ། མཛའ་གཞས་དང་ཚིག་རྒྱག
རི་འགོ་མཐོ་པོའི་རྩྭ་ཁ། །
ལྷ་བྱས་ཟ་གིས་མ་རེད། །
རི་བོང་མིག་ཆུ་མ་གཏོང་། །
ག་ལེར་ག་ལེར་ཟོ་དང༌། །
སྲོས་ལ་བྱམས་པ་བཙལ་པས། །
ཐོ་རེངས་ཁ་བ་བབས་བྱུང༌། །
གསང་དང་མ་གསང་མི་འདུག ། །
ཞབས་རྗེས་སྒོ་ཁར་བཞག་བཞག །
གཅིག་གི་ཨ་གསར་མ་ཡོལ། །
གཉིས་ཀྱི་བློ་སྣ་ཁྲིད་སོང་། །
ལན་ཆགས་བུ་ལོན་མེད་ན། །
དགའ་པོ་བྱེད་པ་ཁེ་རེད། །
སྐྱིད་པོ་བྱེད་པ་ཁེ་རེད། །
ལན་ཆགས་བུ་ལོན་ཡོད་ན། །
ཤོག་བུ་ནང་ལ་ཡོག་རེད། །
བུ་མོའི་སིང་སིང་ཀྲོག་ཀྲོག །
379



ལྷ་སའི་དམངས་ཁྲོད་གླུ་གཞས།
ཨ་མས་བྱས་ནས་ཡོང་ཡོད། །
ཨ་མའི་ག་བེ་གུ་བེ། །
བུ་མོས་བྱེད་རྒྱུ་བསྡད་ཡོད། །
ན་ཁ་རྟ་གདན་ཙམ་ལ། །
རྟོད་ཐག་ཚང་ཁ་ཤིག་ཤིག །
བརྒྱབ་པའི་སྔོན་མ་ང་ཡིན། །
སྤོས་དང་ཟེར་ན་སྤོས་ཆོག །
སེམས་པ་སྐྱོ་གོ་མ་རེད། །
སྐྱོ་གླུ་ལེན་གོ་མ་རེད། །
ཉི་མ་སྤྲིན་པའི་འོག་ནས། །
དྭངས་བའི་དུས་ཤིག་ཤར་ཡོང་། །
གཙང་པོ་ཕར་གིའི་ཨ་ཡུ། །
ཨ་ཡུ་རྙིང་རལ་ཁྲུལ་ཁྲུལ། །
མི་ལ་འཆང་རྒྱུ་བཞག་ནས། །
རང་གི་རྙང་རལ་ཕྱིས་དང་། །
380



གསུམ་པ། མཛའ་གཞས་དང་ཚིག་རྒྱག
རྟ་ཕོ་རྟ་གསར་ཞིག་ལ། །
བཅུ་དྲུག་ལིང་ཤང་གཡོགས་ཡོད། །
རྟ་ཕོ་ངོ་ཚ་མེད་པས། །
མི་དམངས་དཀྱིལ་ལ་གཡུགས་བྱུང་། །
ཆུ་མོ་ལྷ་གདོང་ཤན་ཁ ། །
གྲུ་ལ་སྔ་གྲུ་དགོང་གྲུ། །
གནས་ཆེན་ཁོ་ཐག་བཅད་དེ། །
ཉི་མ་རྩེ་ཤར་མཇལ་ཆོག །
ལུང་པ་བྲག་རི་ཁ་སྦྱར། །
ཉི་མ་ཤར་རྒྱུ་དཀོན་པ། །
ཨ་ཇོ་མི་གཡོག་རྒྱུག་མཁན། །
ཕ་མ་མཇལ་རྒྱུ་དཀོན་པ། །
ཁང་ཆུང་དཀར་པོའི་ཐིགས་ས། །
བྱེ་མས་ཡོང་གི་ཡོད་ན། །
སྦྲང་ཆར་སིལ་མ་འབབ་དུས། །
ཨོ་ལོས་ལྟད་མོ་བལྟས་ཆོག །
381



ལྷ་སའི་དམངས་ཁྲོད་གླུ་གཞས།
ང་དང་བྱམས་པའི་བར་ལ། །
ཕ་མ་སྤུན་མཆེད་དགྲ་རེད། །
སྟོད་ཐུང་དཀར་པོའི་སྟེང་ལ། །
ལྷན་པ་ནག་པོ་བརྒྱབ་སོང་། །
སྣ་ཐག་སེར་པོ་གསེར་རེད། །
ཐལ་བ་དཀར་པོ་དངུལ་རེད། །
དགའ་བའི་སྣ་རུའི་ནང་ནས། །
ཤིག་ཤིག་ཤིག་ལ་དོན་ཤོག །
རྒྱ་གར་དབྱིན་ཇི་སྒོར་མོ། །
བྱུང་ན་བསམ་པ་མ་གཏོགས། །
བོད་ལ་ཊམ་ཀ་དཀར་པོ། །
མེད་པ་རང་ད་མ་རེད། །
དཀར་ལ་དཀར་བཟོ་དོད་པ། །
དཀར་རུ་བླ་མའི་ཞབས་ཕྱི། །
སོག་ཞྭ་སྔས་ལ་བརྒྱབ་སྟེ། །
གཉིད་ལམ་ག་རེ་བཏང་བྱུང་། །
382



གསུམ་པ། མཛའ་གཞས་དང་ཚིག་རྒྱག
འབྲས་སྤུངས་ཚོགས་ཆེན་ཞལ་ངོ༌། །
མགོ་ལ་སྟར་ཁ་མ་སྟེར། །
ལོ་གསུམ་ཆོས་ར་འགྲིམས་ནས། །
ཕ་ཡུལ་ཕྱོགས་ལ་ལོག་འགྲོ །
རྡོབ་རྡོབ་ངག་དབང་རྣམ་རྒྱལ། །
ཕྲུ་གུའི་སྐྱེས་ཟླ་ཤར་སོང་། །
ལོ་གསུམ་འགྲིམས་པའི་ཆོས་གྲྭའི། །
སྐྱིད་སྡུག་དགོངས་པ་ཞུས་ཆོག །
ཁྱི་དེ་སྟག་ཁྱི་གཟིག་ཁྱི། །
རྡ་ཀ་སྟེར་ནས་འགྲིགས་སོང་། །
ནང་གི་སྟག་མོ་ཁ་རལ། །
འགྲིགས་ནས་སྡུག་ཏུ་ལངས་སོང་། །
སྒོ་མོ་ཕྱི་སྒོ་ནང་སྒོ། །
ཨ་ཤིང་མེད་པས་ལས་སོང་། །
ཡང་སྒོས་བུ་མོ་ང་རང་། །
གཅུན་མཁན་མེད་པས་ལས་སོང་། །
383



ལྷ་སའི་དམངས་ཁྲོད་གླུ་གཞས།
སྡོད་པ་སྡོད་བདེ་བྲལ་བཞག །
དཔོན་པོ་དགྲ་ལ་ལངས་སོང་། །
འགྲོ་བ་འགྲོ་བདེ་བྲལ་སོང་། །
ལྷམ་ཆུང་གཟེར་ཁ་བྲལ་བཞག །
དབུ་ཞྭ་རྦ་ཏིའི་འོག་ལ། །
ཞལ་རས་ཨུམ་སུ་ལུ། །
རྦ་ཏི་བློ་ལ་འདུག་སྟེ། །
ཨུམ་སུ་བློ་ལ་མི་འདུག །
བྱིའུ་ཆུང་ཁྲ་ཡིས་མནན་སོང་། །
ནམ་མཁའ་བྱ་སྤུས་བརྒྱངས་སོང༌། །
དེ་ལ་རྒྱ་ཁྲ་མདོ་ཡིག །
ཐུགས་འདོད་རྫོགས་པ་གནང་དང་། །
སྤ་མ་བ་ལུའི་དཀྱིལ་གྱི། །
བྱིའུ་ཆུང་སྐལ་བཟང་སྒྲོལ་མ། །
ཆར་ཆུ་གང་འདྲ་འདུག་གས། །
གསུང་གཞས་གནང་རོགས་གནང་དང་། །
384



གསུམ་པ། མཛའ་གཞས་དང་ཚིག་རྒྱག -
ཁ་སང་འོང་སྟོད་གཞིས་ཀར། །
དམན་ལ་སེང་ལྕམ་འབྲུག་མོ། །
ལུས་ལ་ན་བཟའ་སྤུ་ཕྲུག །
སྐད་ལ་ཧོར་སྐད་འདྲ་བྱུང་། །
རྒོད་དཀར་ལ་མོའི་རྩེ་ནས། །
རྟ་ཕོས་ཕྱི་བལྟས་སློག་གིས། །
རྟ་ཕོ་ཐུགས་ཁག་མི་འདུག །
ཆག་གི་ཟ་འཕྲོས་ལུས་སོང་། །
དབུ་ཞྭ་དབུ་ལ་མཆོད་དེ། །
དབུ་ལྕང་རྒྱབ་ལ་དབྱུགས་སོང་། །
ཕྱག་སྨྱུག་མདའ་བཟང་དབང་མོ། །
དབུ་སྐྲའི་གསེང་ལ་གཟེར་འདུག །
རིན་ཆེན་ཤུག་པའི་དཀྱིལ་ལ། །
ཁོག་མ་འཚོལ་བར་ཕྱིན་པས། །
ཁོག་མ་རྙེད་རྒྱུ་མེད་པའི། །
རྐང་པ་ཟླ་པོས་བལྡགས་བྱུང་། །
385



ལྷ་སའི་དམངས་ཁྲོད་གླུ་གཞས།
ཁྱེད་རང་ད་ག་བསམས་སོང་། །
ང་ཡང་ད་ག་བསམས་བྱུང༌། །
སྟར་ཁ་གཅོག་དུས་མ་གཞི། །
ཨ་ཤུ་( ཁམ་བུ) མུར་ཏེ་མི་འདུག །
རྒྱ་གར་གླང་པོ་ཆེ་ལ། ། །
སྤུ་ཐུལ་མེད་པས་ཡག་བྱུང་། །
དེ་ལ་སྤུ་ཐུལ་ཡོད་ན། །
ལུང་པར་ཤོང་ས་མ་རེད། །
ཏན་ཏན་ཏིག་ཏིག་བྱས་ནས། །
ཐབ་ཀྱི་སྒང་ལ་ཉལ་བས། །
གཉིད་ལམ་བཀྲ་མ་ཤིས་ཀྱིས། །
གོ་ཐལ་ནང་ལ་དབྱུགས་བྱུང་། །
དང་པོ་ཇ་ཞིག་འཁྱེར་ནས། །
ཁོག་པ་ལེན་པར་སླེབས་བྱུང་། །
དེ་དུས་དགའ་བའི་སྙིང་གཏམ། །
མ་བཤད་ཙམ་གྱིས་ཡག་བཞག །
386



གསུམ་པ། མཛའ་གཞས་དང་ཚིག་རྒྱག
འཕན་པོ་གླང་ཐང་རི་སུལ། །
བུ་ངའི་དགྲ་ལ་ལངས་བྱུང༌། །
དེ་ཚོ་འཇོར་གྱིས་བཀོག་ནས། །
སྦྱག་མས་དབྱུག་རྒྱུ་བྱུང་ན། །
ཤིག་གིས་འགྲོ་སའི་ཕ་གཞིས། །
འཇི་བས་འཕྲོག་གི་ཡོད་ན། །
རྒྱག་རེས་འདི་རུ་མ་རྒྱོབ། །
སོར་མོའི་གྲོང་ལ་འགྲོ་དོ། །
ང་ནི་ཟུ་པོ་མི་བཟའ། ། །
ཟླ་པོའི་སྐྱེས་ས་རྒྱུས་ཡོད། །
ཟུ་པོ་ཁྱོད་རའི་སྐྱེས་ས། །
གྲོང་པའི་ཝམཆུའི་འོག་རེད། །
རྟ་ཕོའི་འགྲོས་ནི་མ་རེད། །
བོང་བུའི་འགྲོས་ནི་མ་རེད། །
འཕྱོངས་རྒྱས་ཨ་ཅེ་བུ་མོའི། །
དཔྱི་མགོའི་འགྲོས་ལ་གཟིགས་དང༌། །
387



ལྷ་སའི་དམངས་ཁྲོད་གླུ་གཞས།
དཀར་ཡོལ་འབྲུག་ཁྲའི་ནང་ལ། །
ཆང་ལ་ཡང་འཐུང་བརྒྱབ་ཡོད། །
འབྲུག་ཁྲ་ལ་མོ་བརྒྱབ་སོང་། །
ཡང་འཐུང་ག་ལེར་བཞུགས་ཤིག །
གཡས་ཀྱི་ལྕོག་གི་ཐོག་ནས། །
སྙན་པོའི་རྒྱ་གླིང་བཏང་བྱུང་། །
གཏོང་མཁན་ཨེ་ཆུང་སྐལ་བཟང་། །
ཉན་མཁན་འོད་ཟེར་སྒྲོལ་མ། །
འཕན་པོའི་ཤྭ་བ་བུམ་པར། །
སྐོར་བ་ལོ་གྲངས་བསགས་པས། །
ལས་ཀྱི་སྒྲིབ་པ་མ་དག །
ཤུ་བའི་ལུས་ལ་བླངས་བཞག །
ལྕང་མ་སྐྱེས་སར་མ་སྐྱེས། །
རྒྱ་ལམ་ཁ་ལ་སྐྱེས་སོང་། །
ལྕང་གསར་ཡག་རིའི་ཡག་ཚད། །
འགྲུལ་པའི་བོང་རྒྱུག་བྱས་སོང་། །
388



གསུམ་པ། མཛའ་གཞས་དང་ཚིག་རྒྱག
སྐུ་སྟོད་ལྷ་ལས་མཚར་བ། །
ལྗགས་གོང་ག་ཚད་ཡིན་པ། །
ཁོག་སྨད་ར་ཤ་རྐུབ་འབུར། །
ཁྱི་མོའི་རྐུབ་ལས་བཙོག་པ། །
སེམས་པ་སྤང་ལ་ཤོར་བ། །
སྤང་རྒྱན་མེ་ཏོག་མ་རེད། །
དུག་རྩྭ་ལོ་མས་རྒྱུས་པར། །
སེམས་པ་ཤོར་དགོས་མི་འདུག །
ཤིང་དེ་ཡལ་ཀ་སྐམ་པོར། །
འབྲས་བུ་མེད་པས་ཡག་བཞག །
དེ་ལ་འབྲས་བུ་བྱུང་ན། །
ས་གཞི་མིག་གིས་མི་མཐོང་། །
ནམ་མཁའ་སྐར་གྲལ་འགྲིགས་པ། །
ལྷ་མི་ཀུན་གསལ་ཡིན་པ། །
སྤྲིན་ནག་འོག་གི་འབྲུག་ཆེན། །
བསྐྱངས་དང་མ་བསྐྱངས་མི་འདུག །
389



ལྷ་སའི་དམངས་ཁྲོད་གླུ་གཞས།
བཞེངས་པའི་གཙུག་ལག་ཁང་ལ། །
སྐོར་བ་སྐོར་རྒྱུ་མ་བྱུང་། །
མར་ཞོར་ཚང་མའི་ནང་ལ། །
སྐོར་བ་ཡང་ཡང་བསགས་ཡོད། །
སྙིང་སྡུག་བྱ་རྡོ་ལུས་འདྲེས། །
ཨ་མ་ཆང་མས་གནང་བྱུང་། །
ལན་ཆགས་ཨོ་ལོ་བྱུང་ན། །
ཨ་མ་ཆང་མས་གནང་ཞིག །
ང་རང་གཉིས་ཀྱི་ལས་དེ། །
ལ་གཅིག་སྒང་གི་ཉི་མ། །
འཁྲུངས་འདོད་བློ་ལ་འདུག་སྟེ། །
བར་ཆད་སྤྲིན་པས་བཏང་བྱུང་། །
གསེར་སྲང་བརྒྱ་ཡིས་བརྡུངས་པའི། །
དངུལ་རྐྱང་མ་ཎི་ལག་སྐོར། །
སྔོན་ཆད་བསྐོར་ད་མ་མྱོང་། །
ད་ལྟ་སྐོར་དགོས་ཤར་སོང་། །
390



གསུམ་པ། མཛའ་གཞས་དང་ཚིག་རྒྱག
འབྲུག་ཡུལ་གཏིང་ནས་ཐོན་པའི། །
འབྲུག་གྲི་ཡ་མ་གན་ཏ། །
བརྒྱབ་པའི་ཤ་ལ་མི་འགྲོ། །
མ་བརྒྱབ་རུས་ལ་ཕོག་བྱུང་། །
སྲན་མའི་རྩ་བ་བཀོག་ན། ། །
བདག་པོ་དགོངས་སུ་དག་པ། །
སྒམ་བུ་རེ་གཉིས་ཟ་མཁན། །
ང་ཡང་མིན་པ་ཡོག་རེད། །
ཆུ་མོ་མར་འགྲོ་ཤོབ་ཤོབ། །
ཉ་མོ་ཟུར་འགྲོ་ལོག་ལོག །
མར་འགྲོ་ལས་ལ་བསྐོས་སོང་། །
ཟུར་འགྲོ་ལོག་པ་མ་གནང་། །
གཟིམ་ཆུང་ཀ་གཅིག་ནང་ནས། །
རྨ་བྱས་ལོག་སྐད་སྐྱོན་གྱིས། །
ཆུ་དང་འོ་མ་འདྲེས་ཀྱང༌། །
མ་འདྲེས་མདོག་མདོག་གནང་གིས། །
39



ལྷ་སའི་དམངས་ཁྲོད་གླུ་གཞས།
ཞས་
སྙེམས་ཆུང་སྒོ་རའི་ནང་ལ། །
ཁམ་སྡོང་འབྲས་བུ་ཡོམ་ཡོམ། །
ཞིམ་པོ་མངར་མོ་འདུག་ཟེར། །
བཞེས་ག་ཕེབས་དང་མ་ཞུས། །
མཁས་པ་ལགས་དང་མཁས་པ། །
ཐོ་རངས་ལྷགས་བསིལ་མཁས་པ། །
ཞལ་རས་སྔོན་པོར་གཏོང་མཁན། །
ཐོ་རངས་ལྷགས་བསིལ་ཡིན་པ། །
སྲས་གསོས་དྲུག་གི་ཡབ་ཆེན། །
འཁོར་བ་མཁྱེན་གྱི་ཡོད་ན། །།
བང་དཀར་ཚིག་གསུམ་བསྣམས་ནས། །
དབེན་པའི་རི་ཁྲོད་འགྲིམ་འགྲོ། །
འཇམ་པོ་ལུ་གུའི་བལ་ལ། །
འདེམ་སྣ་འཐེན་པོས་ལས་སོང་། །
འཐེན་ད་ཟེར་ན་འཐེན་ཆོག །
མ་འཐེན་ཟེར་ན་བཞག་ཆོག །
392



གསུམ་པ། མཛའ་གཞས་དང་ཚིག་རྒྱག
ཀོ་བ་ར་ལྤགས་ལུག་ལྤགས། །
ཀོ་ཤིང་སྒྲོ་བ་སྐམ་པོ། །
འགྲུལ་པ་ཚེ་ཟད་ཡོད་ན། །
ཀོ་བའི་ནང་ལ་ཕེབས་ཤོག །
ཕྱུག་པོ་ཨེ་ཡོང་བསམས་ནས། །
ལྷོ་ཚོང་བྱང་ལ་བསྐྱལ་ཡོད། །
བུ་ལོན་ལེན་དགོས་བྱུང་ན། །
ཚོང་པའི་དགོས་ཆེད་མི་འདུག །
སྟོད་ནས་རྒྱ་གསེར་དོན་བྱུང་། །
སྨད་ནས་ཧོར་གོས་དོན་བྱུང༌། །
གཡང་ཤ་འདོམ་པ་གང་ལ། །
འཐེན་ཤར་རྒྱག་ལོང་མི་འདུག །
ཆུང་འདྲིས་བྱམས་པའི་གོམས་གཤིས། །
ཁྱེད་ལ་ཐུགས་རྒྱུས་མེད་ན། །
ཁང་ཆུང་ཀ་བ་ཟུར་བཞི། །
དར་ཚོན་ཉི་ཤུ་རྩ་ལྔ། །
393



ལྷ་སའི་དམངས་ཁྲོད་གླུ་གཞས།
ལྕང་གླིང་ཤར་གྱི་བྱིའུ་ཆུང་། །
ལྕང་གླིང་ནུབ་ལ་འཕུར་སོང་། །
གསུང་ལ་སྙན་པོ་བྱུང་ན། །
ཡར་སྐད་མར་སྐད་ཞུས་ཆོག །
ཤར་ཕྱོགས་ཡར་ནས་ནམ་མཁའ། །
ཧབ་སེ་མ་ལངས་ཟེར་ན། །
སྒོ་མོ་སྒེའུ་ཁུང་ཕྱེ་ནས། །
ནམ་མཁའ་ལངས་ཀྱི་མ་རེད། །
བྱ་ཕོ་དཀར་མོ་ཉལ་སར། །
ཞི་མི་ནག་པོ་ཉལ་བཞག །
ཐོ་རངས་བྱ་ཕོའི་བྱ་སྐད། །
ཁོ་རས་རྒྱག་གི་ཡིན་འགྲོ། །
སྐར་མ་གླིང་གི་རྩྭ་ལ། །
སྔོ་ལོག་རྒྱག་རྒྱུ་ཡོད་ན། །
ང་དང་ཨ་དྲུང་དྲེལ་པ། །
རྒས་ནས་གཞོན་དུ་བཏང་ཆོག །
394



གསུམ་ང་། ཅ་ཛའ་གཞས་ད་ང་ཚིག་རྒྱག
རྟ་པོ་འགྲོ་གིན་འགྲོ་གིན། །
ཡོབ་རྡུང་གཏོང་བ་མ་གནང་། །
རྟ་ཕོ་མི་འགྲོ་ཟེར་བ། །
སྣང་བའི་ཡུལ་ལ་མི་འདུག །
རྟ་ཕོ་འགྲོ་གིན་འགྲོ་གིན། །
ཡོབ་རྡུང་གཏོང་བ་མ་གནང་། །
འགྲོ་དགོས་རྟ་ཕོའི་ལས་རེད། །
ཡོབ་རྡུང་སེམས་པ་སྐྱོ་བ། །
རྒྱ་ཐུག་ཕོར་པ་གང་ལ། །
དྲུག་ཕྱོགས་འདི་འདྲ་ཡོད་ན། །
རྡོ་ཚད་སྤྱད་པའི་སྤུ་ཕྲུག །
གྱོན་སྟངས་ང་རས་ཤེས་པ། །
ཆུ་མོས་ཤོབ་ཤོབ་ཟེར་བ། །
དབྱར་ཁའི་སྐད་ཆ་མིན་འདྲ། །
བྱམས་པས་ཡར་ཤོག་ཟེར་བ། །
ན་ནིང་གཞེས་ནིང་ཡིན་པ། །
395



ལྷ་སའི་དམངས་ཁྲོད་གླུ་གཞས་
རྫ་ཆུ་གཡམ་པའི་འོག་ནས། །
ཆུ་མོས་ཤོབ་ཤོབ་ཟེར་གྱིས། །
འགྲོས་ཆེན་རྟ་ཕོ་ང་ལ། །
སེམས་པའི་མགོ་སྐོར་མི་འགྲོ །
དབུ་ལ་བཞེས་པའི་དབུ་ཞྭ། །
ཀྱོག་ཀྱོག་ཀྱོག་ལ་ཕྱིན་སོང་། །
དབུ་ཞྭ་ཀྱོག་པ་མ་རེད། །
ཐུགས་སེམས་ཀློག་པ་ཡིན་འགྲོ །
རྒྱ་གར་རྨ་བྱའི་ལྟོ་ལ། །
དུག་གི་ལོ་མ་བཟས་ཡོད། །
རྨ་བྱ་ལྟོགས་ནས་མ་བཟས། །
ཚེ་སྔོན་ལས་འབྲས་ཡིན་པ། །
ཚེར་མ་བ་ལུའི་དཀྱིལ་ལ། །
མེ་ཏོག་རྒྱ་མ་འཁྲུངས་བཞག །
རྒྱ་མ་བློ་ལ་འདུག་སྟེ། ། །
བ་ལུ་སྙིང་ལ་ཟུག་བྱུང༌། །
396



གསུམ་པ། མཛའ་གཞས་དང་ཚིག་རྒྱག
ཡ་གིའི་སྤང་རིའི་སྟེང་ལ། །
གསེར་གྱི་ཕུར་པ་བརྒྱབ་ཡོད། །
དེ་ལ་ལག་པ་མ་འཆང་། །
རིན་ཆེན་སྲོག་དང་བྲལ་ཡོང་། །
སྔར་ཡང་ལག་པ་འཆང་ཡོད། །
ད་ཡང་ལག་པ་འཆང་ཡོད། །
རིན་ཆེན་སྲོག་དང་བྲལ་བའི། །
ལོ་རྒྱུས་ཤོད་རྒྱུ་ཡོད་པས། །
འཁྱགས་པའི་འོག་གི་ཆུ་དེ། །
འཐུང་འདོད་བློ་ལ་འདུག་སྟེ། །
སེར་ཉ་ཁ་སྤྲོད་ཅན་གྱིས། །
འཐུང་ཁ་མི་བདེ་བཟོས་བྱུང་། །
ས་དེ་སྒང་སྒང་གཤོང་གཤོང་། །
རྟ་ཕོ་རྒྱུགས་ས་མ་རེད། །
རྟ་ཕོ་གང་འགྲོ་མི་ཤེས། །
མི་ཕོའི་སྐུ་སྲོག་བསྐྱལ་ཡོང་། །
397



ལྷ་སའི་དམངས་ཁྲོད་གླུ་གཞས།
སྤང་དེ་སེར་ཤས་ཁེངས་སོང་། །
ཀ་ཤ་སྒྲུག་པ་མ་གནང་། །
ལུང་ཆུང་བྱམས་པས་ཁེངས་སོང་། །
བདག་ཡོད་འཚོལ་བ་མ་གནང་།
ཕ་རིའི་སྤང་གི་སྟེང་། །
སེར་ཤ་དམར་པོའི་མེ་ཏོག །
བྱུང་ན་སྙིང་གི་ཚིལ་ལུ། །
མ་བྱུང་མིག་གི་དགྲ་རེད། །
ཤ་རུལ་ཁོག་མ་གང་ལ། །
སྦྲང་བུ་འཚང་ཁ་བཤིག་བཤིག །
ང་ནི་འཚང་ཁ་མི་རྒྱག །
སྦྲང་བུའི་གཤོག་པ་བཅག་པ། །
ཆུ་མོའི་ཁ་ལ་ཕེབས་དུས། །
རྟ་ཕོ་འཚབ་འཚུབ་མ་གནང་། །
ཆུ་མོའི་དཀྱིལ་ལ་སླེབས་དུས། །
རྟ་ཕོ་ཕྱི་བལྟས་མ་སློག །
398



བསམ་དང་་ ཅ་ཛའ་གཞས་དེང་ཚིག་རྒྱ་བལ་
གཟི་དེ་གཟི་ཆེན་ཡིན་པ། །
ན་ནིང་ཁ་ནས་ཤེས་བྱུང་། །
གཟི་མིག་ཀྱོག་ཀྱོག་ཡིན་པ། །
ད་ལོ་མ་གཏོགས་མ་ཤེས། །
ཁྱེད་ནི་རྒྱལ་པོའི་སྲས་རེད། །
ཁྲི་གདུགས་ཉི་མའི་འོད་རེད། །
སྦལ་པ་རྒྱ་མཚོའི་གཏིང་ནས། །
ཉི་ཟེར་འཁྱོག་ཡས་མ་རེད། །
རྒྱ་ནག་ཡུལ་ནས་ཐོན་པའི། །
རྒྱ་ཡི་ཞལ་དཀར་ཡུ་རིང་། །
སྲུང་མ་མ་གཅིག་དཔལ་ལྷར། །
ཞལ་དཀར་ཡོང་གི་ཡོད་དོ། །
གསེར་ཟངས་གའུའི་ནང་ལ། །
ཙོག་སྟེ་སྡོད་རྒྱུ་བྱུང་ན། །
རིན་ཆེན་སྲོག་དང་བྲལ་ཡང་། །
སྐུ་ཚེ་སྔོན་མའི་ལས་རེད། །
399



ལྷ་སའི་དམངས་ཁྲོད་གླུ་གཞས་
སེམས་པ་སྐྱོ་བའི་དུས་ལ། །
སྐྱོ་རོགས་ཕན་པ་མེད་ན། །
སྐྱོ་སོ་ཚར་བའི་དུས་ལ། །
སྐྱོ་རོགས་དགོས་པ་མི་འདུག །
ལ་མོའི་རྒྱབ་ཀྱི་ཆུ་དེ། །
དྭངས་ད་དྭངས་པོ་འདུག་སྟེ། །
མཛོ་མོ་བསྟན་འཛིན་རོག་མོ། །
ཁ་ཡང་སྐོམ་གྱི་མི་འདུག །
རྭ་སྒྲེང་ཤུག་པ་ཡག་པ། །
ཤུག་པའི་ཤུག་ལོ་ཡག་པ། །
དེ་ལས་བྱང་སྟོད་འབྲོག་མོའི། །
རྒྱབ་ཀྱི་རྒྱབ་འཛར་ཡག་པ། །
ལྕང་མ་གཡུ་ལས་སྔོ་བ། །
རང་གི་སྒོ་རར་བཞག་ནས། །
བྱིའུ་ཆུང་སྣང་བ་འཁྲུལ་ནས། །
གླང་ཚེར་སྒང་ལ་བབས་སོང་། །
400



གསུམ་པ། མཛའ་གཞས་དང་ཚིག་རྒྱག
ཡ་གིའི་ལུང་པའི་ཕུ་ལ། །
རི་བོང་ཆང་ས་རྒྱག་གིས། །
ཨབ་རས་གཞས་ཤིག་བཏང་པས། །
ཙ ཚིབགད་མོ་ཤོར་སོང་། །
དཀར་པོ་གྲམ་པའི་དཀྱིལ་གྱི། །
དམར་པོ་ར་དཔེའི་མེ་ཏོག །
ཁྱེད་རང་ཚོས་མདོག་ཡག་ནའི།
ལྷ་ལ་འབུལ་ཉན་མི་འདུག །
ཆུ་མོ་དར་ཡུལ་ལོ་ཆུ། །
ལྟ་བ་རང་འཁྱོལ་མ་གནང༌། །
ཀོ་བ་འཁྱོག་པའི་ཆུ་མོ། །
འབྲི་གུང་ནང་ལ་ཡོག་རེད། །
ཆུ་མོ་ཤེལ་ལས་དྭངས་བ། །
རང་གི་སྒོ་ཁར་ཡོག་རེད། །
མི་ཡི་འབོ་ཆུ་རུལ་པར། །
ཧམ་འཐུང་རྒྱག་གི་མ་རེད། །
401



༌་དེ པ༌ སུ་ཚོང་པ༌གཞས་
པ་ཕྱོགས་སྤྲིན་བཟང་དཀར་ངོ་། །
འཇམ་པོའི་བལ་ལ་འགྱུར་ན། །
རང་སེམས་དགའ་བའི་མི་ལ། །
གོས་སྣེ་རེ་རེ་སྦྱར་ཆོག །
ཆུ་མོ་ཁ་ཆུ་མ་གཏོགས། །
གཏིང་ཆུ་བློ་ལ་མི་འདུག །
རང་དང་རང་མཉམ་མ་གཏོགས། །
སྤོ་བོ་བློ་ལ་མི་འདུག །
ཤིང་བཟང་སྦྱར་པའི་ལོ་རྒྱུས། །
ཤོད་ཟེ་ཤོད་ཡག་མ་རེད། །
རྩ་བ་སྐམ་པོའི་སྡོང་པོ། །
ལོ་མ་སྔོན་པོ་གཡུ་རེད། །
རྟ་གསར་ཐོར་མོ་ ' ཞིག་ལ། །
མཐུར་མགོ་གཡོག་པར་ཕྱིན་པས། །
ཐོར་མོས་མཐུར་མགོ་མ་གོན། །
ལོ་གཉིས་ལོན་པའི་མོ་རྟེའུ།
402



གསུམ་པ་ མཛའ་གཞས་དང་ཚིག་རྒྱག
སེམས་པའི་ཡི་ཐང་ཆད་བྱུང་། །
ངང་པས་མཚོ་མོ་བསམ་ནས། །
མཚོ་ལ་གཡས་སྐོར་བརྒྱབ་ཡོད། །
མཚོ་མོས་ངང་པ་མ་བསམ། །
དར་གྱི་ཁེབས་གཅོད་གཡོགས་སོང་། །
སྟར་སྡོང་ཕྲ་མོས་བསྐོར་བའི། །
གཟིམ་ཤག་ཀླུ་ཡི་ཕོ་བྲང༌། །
ཡབ་ཡུམ་མཇལ་འཕྲོ་ཡོད་པས། །
སྟར་ཁའི་ལོ་མས་བསྒྲིབས་སོང་། །
སེ་བ་སྨན་རྩེའི་མདོག་ལ། །
སེ་འབྲུ་མི་འདུག་མ་གསུང་། །
ད་ལྟ་མེ་ཏོག་དཀར་པོའི། །
བག་ཆགས་ཞོག་པའི་སྒང་རེད། །
སེ་བ་ཡ་གིའི་སེ་འབྲུ། །
ཐོག་འདོད་བློ་ལ་འདུག་སྟེ། །
403



ལྷ་སའི་དམངས་ཁྲོད་གླུ་གཞས།
དུག་ཚེར་གླ་བའི་ཚེར་མ། །
མཛུབ་མོའི་གཏིང་ལ་ཟུག་བྱུང་། །
ཞྭ་མོ་རྒྱ་སེ་གྱོན་ནས། །
ཆུ་མོའི་ཁ་ལ་མ་འགྲོ། །
ཆུ་ལ་གྲིབ་སོ་འཁོར་ན། །
ཉ་མོར་སྐུ་གྲིབ་ཕོག་འགྲོ །
ཕྱི་ཡི་སྦྲ་ནག་གླིང་བཞི། །
ང་ལ་དགོས་ཡོད་མ་བྱས། །
ནང་གི་ཧོར་མོ་འཛོམས་པ། །
མིག་ལ་ལྟད་མོ་སྟོན་དང་། །
ཆར་བསིལ་སྨུག་པའི་དཀྱིལ་ལ། །
རང་མགོ་ཐོན་ནས་ཡོང་ཡོད། །
ལོ་ཡག་ལྗང་པའི་དཀྱིལ་ལ། །
ཨབ་རས་སྐྱོ་རོགས་མི་དགོས། །
བྲག་སྟོད་ཐུགས་གཡེང་མ་གནང་། །
404



གསུམ་པ། མཛའ་གཞས་དང་ཚིག་རྒྱག
རྒོད་པོ་ལྡིང་གྲབས་མི་འདུག །
གལ་སྲིད་ལྡིང་དགོས་བྱུང་ན། །
ཁྱེད་ཀྱི་ཕྱོགས་ལ་མི་ལྡིང་། །
ཕར་རི་དེ་ནི་བྲག་རེད། །
ཚུར་རི་དེ་ནི་གཡང་རེད། །
བྲག་མ་གཡང་ལ་མཆོང་པ། །
ང་ནི་སྨྱོ་ནི་མ་སྨྱོ། །
བྲག་རི་གཡང་གཟར་ཅན་གྱི། །
ཆོལོ་སྐྱུར་མོ་མ་བཟའ། །
དེ་ལས་རི་མ་འདབས་ཀྱི། །
སེ་བའི་སེ་འབྲུ་ཞིམ་པ། །
ཆུ་མོས་ཐད་ཀྱི་མ་གསུང་། །
གྲམ་པས་བཞུགས་ཀྱི་མ་གསུངས། །
ཆུ་དང་གྲམ་པའི་བར་ལ། །
འོམ་བུའི་སྐྱེལ་ཆང་མ་ཞུས། །
405



ལྷ་སའི་དམངས་ཁྲོད་གླུ་གཞས།
ཧ་ལོས་ཧབ་སེ་བལྟས་པས། །
སེར་ཆེན་གད་མོ་ཤོར་སོང༌། །
གུར་གུམ་སྒྲོག་རྩེའི་སྟེང་ནས། །
མྱ་ངན་སྒུག་ནས་བསྡད་བཞག །
གཡམ་པ་གྲུ་བཞིའི་འོག་ནས། །
སྡིག་པས་མིག་ལོག་བལྟ་གིས། །
སྡིག་པའི་མིག་གི་ནང་ལ། །
སྲན་མའི་མེ་ཏོག་ཤར་བཞག །
སྨིན་དྲུག་ཆང་གིས་བཟི་སོང་། །
སྨལ་པོས་གོམ་ཆུང་བཀྱག་སོང་། །
བྱང་སྐར་སྤུན་བདུན་ཨོ་ཤེས། །
རྒྱང་ཚད་སྐྱོན་རོགས་གནང་དང༌། །
བསང་ཁོག་གསེར་གྱི་བསང་ཁོག །
དུ་བ་འཇའ་ཚོན་སྣ་ལྔ། །
འབུལ་ས་ལྷ་ལ་ཕུལ་ཡོད། །
ཕོག་ས་ཀླུ་ལ་ཕོག་སོང་། །
406



གསུམ་པ། མཛའ་གཞས་དང་ཚིག་རྒྱག
ཕྱི་དེ་གོས་ཆེན་ལྗང་ནག །
ནང་དེ་བྱང་ཆུབ་སེམས་པ། །
ས་ཕྱོགས་ག་པར་ཕྱིན་ཀྱང་། །
ཡར་ཤོག་ཡར་ཕེབས་ཡོག་རེད། །
གོམ་གསུམ་ཕར་ལ་སྤོས་པས། །
རྒྱལ་པོའི་ལྡུམ་རར་འབྱོར་བཞག །
ང་ལ་ལོ་གསུམ་ཁམ་བུའི། །
རྩ་སྤོས་ཞོག་རོགས་གནང་དང་། །
ཕུ་ཡི་གཡག་གུ་རོག་པོ། །
མདའ་ཡི་ཞོལ་མོ་སྔོན་པོ། །
སྤུ་ཆ་རྭ་ཆ་མཐུན་ན། །
ཨ་ཚ་སྒོམ་ལོང་མི་འདུག །
ཡུར་བུའི་ཁ་ལ་སྐྱེས་པའི། །
མེ་ཏོག་ལྟག་པ་དགྱེ་དགྱེ། །་
ཁྱེད་རང་ལྟག་པ་དགྱེ་དགྱེ། །
ཡུར་བུའི་བཀའ་དྲིན་ཡིན་པ། །
407



ལྷ་སའི་དམངས་ཁྲོད་གླུ་གཞས།
ཀ་བར་ཡས་སེ་བརྒྱབ་པས། །
གདུང་མས་མིག་ལོག་ལྟ་གིས། །
ལྕམ་དང་དྲལ་མ་གཉིས་ཀྱིས། །
དྲང་པོ་དྲང་བཞག་གནང་རོགས། །
ཅག་ག་བྱས་པའི་མེ་ཏོག །
བྱ་མ་བྱིའུས་ཟས་སོང་། །
ད་ནི་ཅག་ག་བྱས་ཀྱང་། །
ཡིད་ཐང་ཆད་རོགས་ཡིན་འགྲོ །
ང་རས་བྱམས་པ་ཡིན་བསམ། །
དཔལ་ལྷ་གསོལ་གསོལ་གསོལ་ཡོད། །
བྱམས་པས་ཆོས་སྐྱོང་ཡིན་བསམ། །
རལ་གྲི་གཡུགས་གཡུགས་གནང་བྱུང་། །
ཁང་པ་རྡོ་ཁང་གྲུ་བཞིར། །
ཉི་འོད་འཕྲོ་དགོས་བསམ་ཡང་། །
མི་འདོད་སྤྲིན་པ་ནག་པོས། །
408



གསུམ་པ་། མཛའ་གཞས་དང་ཚིག་རྒྱག
མཐའ་བཞི་བསྐོར་ནས་བསྡད་འདུག །
སེམས་པ་སྔོན་པོའི་ཆུ་ཡིས། །
ལུས་པོ་ཁ་འདར་ཤོར་སོང་། །
དེ་འདྲའི་ཆུང་འདྲིས་བྱམས་པས། །
སྙིང་གི་ཚིལ་ལུ་བཏོན་བྱུང་། །
བློ་གཏད་བྲག་ལ་བཅོལ་ནས། །
རྒོད་པོས་གཡས་སྐོར་བརྒྱབ་ཡོད། །
བྲག་ལ་སྨུག་པའི་སྦུག་གསང་། །
ཡོད་འགྲོ་བསམ་པ་མ་བྱུང༌། །
རྟ་ཡིས་ལྕང་མ་ཟ་བ། །
ར་ཡིས་བསླབས་པ་ཡིན་པ། །
བྱམས་པས་ཕྱིར་འཐེན་རྒྱག་ཡས། །
མི་ངན་གཞན་གྱིས་བསླུས་འདྲ། །
གནམ་དེ་ད་རི་དི་རི། །
ཆར་པ་གཏོང་སྙིང་འདོད་སོང་། །
409



ལྷ་སའི་དན་ངས་ཁྲོང་ག་གནས།
ཆུང་འདྲིས་ཤ་རི་ཤུ་རི། །
ཕྱིར་འཐེན་རྒྱག་སྙིང་འདོད་བཞག །
རྒྱུགས་ཤོག་དཔོན་པོའི་བཀའ་རེད། །
འགྲོ་དགོས་བུ་མོའི་ལས་རེད། །
ཉི་མ་རིང་སོང་ཐུང་སོང་། །
ཚེ་རིང་ལ་མོ་བརྒྱབ་སོང་། །
རི་མགོ་མཐོན་པོའི་དར་ལྕོག །
གཡུག་གཡུག་ཉིད་ནས་རྫོགས་སོང་། །
གཡོག་ཆུང་མི་གཡོག་རྒྱུགས་མཁན། །
རྒྱུགས་རྒྱུགས་ཉིད་ཀྱིས་རྫོགས་སོང་། །
ཕྱི་ཚུལ་རྣམ་པར་བལྟས་ན། །
ལྷ་ཡི་བུ་མོ་འདྲ་བྱུང༌། །
གཏིང་གི་བསམ་པ་སྔོག་དུས། །
བདུད་ཀྱི་ལྟས་ངན་ཞུགས་བཞག །
གསུང་དབྱངས་འཇོལ་མོ་འདྲ་པོ། །
410



གསུམ་པ། མཛའ་གཞས་དང་ཚིག་རྒྱག
གཞོན་པའི་ཡིད་ལ་བབས་སོང་། །
འཇོལ་མོ་གཡོ་སྒྱུ་ཅན་གྱིས། །
ནགས་ཁྲོད་འགྲིམས་ནས་ལོག་སོང་། །
སེམས་པ་བཟང་མདོག་ཁ་པོ། །
ཡིད་ཀྱི་བརྟན་པ་འཕྲོག་སོང་། །
ཟླ་བ་ངོ་ཡང་མ་ཕྱིན། །
འཇའ་རིས་བཞིན་དུ་ཡལ་སོང་། །
ལྕང་མ་རིང་ཐུང་སྙོམས་པ། །
ལྷ་སའི་གཞུང་གི་ལྕང་མ། །
བུ་མོ་ཁ་འབྲས་མཚར་བ། །
ལྷ་སའི་གཞུང་གི་བུ་མོ། །
སེམས་པས་གཡས་སྐོར་བསྐྱོན་དང་། །
ལུས་པོས་གཡོན་སྐོར་བསྐྱོན་དང་། །
གདན་ཆུང་གྲུ་བཞིའི་སྒང་ལ། །
འཛོམས་པའི་སྨོན་ལམ་བསྐྱོན་དང་། །
411



ལྷ་སའི་དམངས་ཁྲོད་གླུ་གཞས།
རི་མགོ་མཐོན་པོའི་རྩེ་ནས། །
གཡས་གཡུག་རྒྱག་རྒྱུ་མ་བྱུང་། །
རྒྱ་མཚོ་སྔོན་མོའི་གཏིང་ནས། །
མཆོད་ཆང་འདེགས་པར་ཕེབས་བྱུང་། །
འཁྲི་ཤིང་ནགས་ལ་འཁྲུངས་པའི། །
ཙན་དན་དྲི་ཞིམ་སྡོང་པོ། །
ཁྱེད་ལ་འབྲས་བུ་མེད་ཀྱང་། །
ལོ་མས་སྐྱོ་རོགས་ཞུས་ཆོག །
སྤ་མ་འགོག་པར་ཕྱིན་པས། །
བ་ལུའི་མེ་ཏོག་མཇལ་བྱུང་། །
བློ་ཐག་གཅོད་པར་ཕྱིན་པས། །
ཡིད་གཉིས་དྲ་བར་ཚུད་སོང་། །
དཀར་གསལ་ཟླ་བ་གཞོན་ནུ། །
མཛེས་སོ་སྙམ་པ་མ་གནང་། །
ཆུང་འདྲིས་བྱམས་པའི་ཞལ་རས། །
ཟླ་བ་ལས་ཀྱང་མཛེས་པ། །
412



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་གཡུ་ཆུང་དྲུག་དམར། །
ཐུགས་ལ་ཅི་ཞིག་དགོངས་ཡོད། །
ང་ནི་ཟི་ལིང་སྟོང་སྐུད། ། །
དྲི་མ་མ་ཕོག་བསྡད་ཡོད། །
ཁྱེད་ཀྱི་སེམས་པ་དཀར་པོ། །
འོ་མ་ལྟ་བུ་ཡིན་ན། །།
དེ་དང་མཐུན་པའི་རིན་གོང་། །
བདག་གིས་ཁྱེད་ལ་ཕུལ་ཆོག །
སེམས་པས་བཞེངས་པའི་ལྷ་མོ། །
ལུས་ཀྱིས་མཇལ་རྒྱུ་བྱུང་ན། །
སྙིང་གི་ཚི་ལུ་བཞུར་ནས། །
མཆོད་མེ་ཀོང་གང་ཕུལ་ཆོག །
ཕྱག་ལ་གསེར་གྱི་མཛུབ་དཀྲིས། །
བཞེས་སུ་ཚར་ནི་མེད་པར། །
ལུས་སུ་གྲྭ་ཆས་དམར་པོ། །
བཞེས་དང་མ་བཞེས་མི་འདུག །
413



ལྷ་སའི་དམངས་ཁྲོད་གླུ་གཞས།
སྤྲིན་པ་གནས་སྐབས་ཡལ་ཀྱང་། །
ཆར་པ་འབབ་རྒྱུ་བསྡད་ཡོད། །
བུ་མོས་ཆོས་གོས་གྱོན་ཡང་། །
སེམས་ལ་བྱམས་པ་འཁོར་ཡོད། །
གཅིག་ཏུ་བྱེད་འདོད་ལངས་བཞག །
གཉིས་སུ་བྱེད་འདོད་ལངས་བཞག །
ཨ་ཎི་བཙུན་མའི་མགོ་ལ། །
སྤ་ལོ་རྒྱག་འདོད་ལངས་བཞག །
སེ་ར་ལྕགས་ཀྱི་ཕོ་བྲང་། །
མ་འགྱུར་བརྟན་ལ་བཞུགས་དང་། །
རྡོབ་རྡོབ་བྱུ་རུའི་ཕྲེང་བ། །
འགྱུར་ཡང་ཚེ་སྔོན་ལས་རེད། །
འབྲས་སྤུངས་ཉག་རེ་ཁང་ཚན། །
གཡུ་ཡི་རྡོ་ཏིང་བརྡུངས་སོང་། །
རྡོབ་རྡོབ་ཡ་མ་ར་ཛ། །
ཚོམས་ཇ་བཞེས་པར་ཕེབས་ཤོག །
414



གསུམ་པ། མཛའ་གཞས་དང་ཚིག་རྒྱག
པ་ཕ་ཨ་མ་མེད་པའི། །
ལུ་གུ་བསོད་ནམས་སྒྲོལ་མ། །
ཆར་ཆུ་འཛོམས་པོ་བྱུང་ན། །
གནས་བཟོད་མ་བདེ་མི་འདུག །
ལྕང་མ་ཡོམ་ཡོམ་མ་གནང༌། །
བྱིའུ་ཆུང་ཀླད་པ་འཁྱོམ་གྱིས། །
ལྕང་མའི་ཐུགས་ལ་མེད་ན། །
བྱིའུ་ཆུང་འཕུར་ནས་ཕྱིན་ཆོག །
ལུང་ཆུང་ནགས་གསེབ་ཁྲོད་དུ། །
སྟག་མེད་སྤྲེའུ་རྒན་པོ། །
འཛམ་གླིང་འཁོར་ཚུལ་མ་ཤེས། །
རྐང་འཁྲབ་ལག་འཁྲབ་ཞོག་དང་། །
ཁ་ཚེར་ནང་གི་སོ་ཚེར། །
སྟོན་པ་ཙམ་ཞིག་མ་གཏོགས། །
ཤ་ཚ་རུས་པའི་བརྩེ་གདུང་། །
ཁྱེད་ལ་ཡོད་མདོག་མི་འདུག །
415



ལྷ་སའི་དམངས་ཁྲོད་གླུ་གཞས།
དབྱར་ཁ་ཞིང་ཁའི་ནང་གི། །
ཉུང་མ་བཟའ་རྒྱུ་མེད་ན། །
ཚལ་རིགས་སྒྲོག་ཙེ་བསྒྲིགས་ཀྱང་། །
བཟའ་འདོད་བློ་ལ་མི་འདུག །
ཤ་ཚ་ཆེ་བའི་དུས་ལ། །
སྙིང་གཏམ་ཚང་མ་མ་ཤོད། །
ཁ་ཞིག་སྐོམ་པའི་དུས་ལ། །
རྫིང་ཆུ་ཚང་མ་མ་འཐུང་། །
འཛུམ་དང་སོ་དཀར་སྟོན་པ། །
པགས་པའི་འཐེན་ཕྱོགས་ཡིན་འགྲོ། །
ངོ་མ་དགའ་དང་མི་དགའ། །
སེམས་ཀྱི་གཏིང་ལ་ཡོག་རེད། །
ངང་པ་མཚོ་ལ་འཇུག་འདོད། །
ཕོ་རོག་བྲག་ཏུ་སྡོད་འདོད། །
ངང་པ་ཕོ་རོག་གཉིས་པོ། །
བསྒྲིགས་ཀྱང་འགྲིགས་ཀྱི་མ་རེད། །
416



གསུམ་པ། མཛའ་གཞས་དང་ཚིག་རྒྱག
ཁྱེད་སྐུ་ཁམ་བུའི་མེ་ཏོག །
བདག་པོ་ཀླུ་བཙན་ཡོད་ན། །
ང་རང་སྦྲང་ཆུང་ནོར་བུ། །
སེམས་ཐག་དེ་ནས་ཆོད་སོང་། །
ཁམ་སྡོང་མཐོན་པོའི་འབྲས་བུ། །
སྨིན་ན་ས་ལ་ཟགས་ཡོང་། །
དོན་མེད་རྡོ་ཡི་བང་ཆེན། །
གཏོང་བ་གནང་ནས་གང་ཡོང་། །
སེམས་པ་དཀར་ཅི་དཀར་པོའི། །
གུར་ཅིག་ཕུབ་དགོས་བསམ་བྱུང་། །
གུར་རྒྱུག་ལྡེམ་མི་ལྡེམ་མི། །
བློས་སུ་འཁེལ་བ་མི་འདུག །
མཛེས་པའི་གཡུ་བྱ་ནེ་ཙོ། །
འཇོལ་མོ་ཁ་ཁར་ཞོག་དང་། །
གཡུ་བྱ་ཁྱེད་རང་ནང་བཞིན། །
འཇོལ་མོས་མི་སྐད་མི་ཤེས། །
417



ལྷ་སའི་དམངས་ཁྲོད་གླུ་གཞས།
ཁྱེད་རང་ཐད་སར་ཐད་ཤིག །
ང་རང་སྡོད་སར་ཞོག་ཅིག །
ཉམས་ཆུང་སྦྲང་མ་སྐམ་པོས། །
མཆོད་འབྲུ་ག་ལ་ཡོང་བ། །
མི་བསླུ་བསམ་པས་བསླུས་བྱུང་། །
བཟང་བཟང་ལྷ་མོས་བསླུས་བྱུང་། །
བུ་གསུམ་སྐྱེས་པའི་ཨ་མར། །
སྙིང་གཏམ་ཤོད་པ་སྔས་སོང་། །
ནོར་གྱིས་ཉོས་པའི་བརྩེ་དུང༌། །
དྲོད་ཁང་ནང་གི་མེ་ཏོག །
མེ་ཏོག་མིག་ལ་མཛེས་ཀྱང་། །
དབྱར་ཟླ་གསུམ་ནས་སྐམ་འགྲོ །
ཆོས་མེད་གཡང་གཟར་ཆེ་བ། །
ནེའུ་ཆུང་རི་ཡི་ཨ་ནི། །
ཆོས་དང་འཇིག་རྟེན་དགོས་ན་ །
418



གསུམ་པ། མཛའ་གཞས་དང་ཚིག་རྒྱག
མཚམས་ཁུང་གཞུང་ལ་ཕེབས་དང་། །
ངང་པ་མཚོ་ཡི་བདག་པོ། །
ཐུགས་སེམས་ཆུང་ཡང་མི་དགོས། །
ཁྲུང་ཁྲུང་མུ་གེས་ཤི་ཡང་། །
འདམ་རྩྭ་བཀོག་ནས་མི་ཟ། །
ངང་པས་མཚོ་མོ་བསམ་བསམ། །
མཚོ་མོས་ངང་པ་མ་བསམ། །
མཚོ་ལ་དར་དཀར་ཆགས་དུས། །
རང་སེམས་བློ་ཐག་ཆོད་སོང་། །
རྒུན་འབྲུམ་སྤང་ལ་གཏོར་བས། །
ལྷ་བྱས་མ་ཟ་ཟ་མདོག ། །
ཁྱེད་ལ་དབྱར་རྩྭ་སྔོན་པོས། །
ནམ་འཇུག་ཨེ་འཁྱོལ་བལྟས་ཆོག །
བྱེས་སྟོང་ཁྲོན་པའི་འགྲམ་ལ། །
ཆུ་ཞིག་ལེན་པར་ཕྱིན་པས། །
419



ལྷ་སའི་དམངས་ཁྲོད་གླུ་གཞས།
ཁྲོན་པའི་ནང་གི་སྦལ་པས། །
གང་གསུང་འདི་གསུང་མི་འདུག །
ལྟ་བ་རི་བཟང་མཐོན་པོའི། །
ཆོལོ་སྒྱུར་མོ་ཟ་ལས། །
ཉམ་ཆུང་ལྡུམ་རའི་ནང་གི །
ལ་ཕུག་དཀར་རིལ་ཞིམ་པ། །
ལྕང་མ་འཛུགས་མཁན་ང་ཡིན། །
ལྕང་ཆུ་གཏོང་མཁན་ང་ཡིན། །
ལྕང་མའི་ལག་གཞོག་རྒྱག་དུས། །
བདག་པོ་སྤྲོད་མི་མང་བྱུང་། །
སུག་ཀྱོག་རྒྱ་སེ་དཀར་པོ། །
སུ་ཡིས་འཁྱེར་ཀྱང་ཁྱེར་ཞིག །
ང་ལ་ལྷ་ཀླུའི་གཞུང་ནས། །
པད་མའི་སྡོང་པོ་རྙེད་བྱུང་། །
ཆུ་མོ་ཤེལ་ལས་དྭངས་པ། ། །
420



གསུམ་པ། མཛའ་གཞས་དང་ཚིག་རྒྱག
ལྷ་ཆུ་དྭངས་ཤེལ་དཀར་པོ། །
ཁ་གཅིག་སྐོམ་དུས་མི་ཕན། །
ཆུ་མིག་དྭངས་ནི་གང་ཡོད། །
དྭངས་གཙང་ཆུ་མོ་ཁྱེད་ལ། །
སྐོར་བ་སྐོར་འདོད་འདུག་སྟེ། །
ཡང་ཡང་ལངས་པའི་རླབས་ཀྱིས། །
གསེར་བྱ་ཀླད་ཁྲག་འཁྱོམ་པ། །
གུང་ཐང་མེ་ཏོག་མཆོད་པ། །
མཇལ་འདོད་བློ་ལ་འདུག་ཀྱང་། །
ལྷ་གདོང་ཤན་ཁའི་མཉན་པས། །
བདག་ལ་ཀོ་བ་མི་གཏོང་། །
སེར་ཤ་སྤང་ལ་སྐྱེས་པ། །
གཡང་དཔོན་ཁྱེད་རང་མཆོད་དང་། །
ཕ་སྐོར་རང་འཚོ་ཟིན་པར། །
རྡོག་རོལ་སྐྱོན་པ་མ་གནང་། །
421



ལྷ་སའི་དམངས་ཁྲོད་གླུ་གཞས།
མིག་ཚིལ་མིག་གི་ཚིལ་ལུ། །
མིག་ལ་བསྟན་པ་མ་གནང་། །
ང་རང་སྐྲག་གི་མི་འདུག །
ཁྱེད་རང་མཛེས་པོ་མི་འདུག །
སེར་པོ་གསེར་གྱི་ཚིགས་ཁེབས། །
དབང་རྒྱལ་ལགས་ཀྱིས་གཡོགས་བྱུང་། །
བུ་མོར་མི་ཁ་མེད་པ། །
དབང་རྒྱལ་ལགས་ཀྱིས་གནང་དང༌། །
ཕྱི་དེ་གོས་ཆེན་རྩམ་ཁུག །
ནང་ལ་ཡུག་པོའི་རྩམ་པ། །
ཁྱེད་ལ་སྟེར་འདོད་མི་འདུག །
ང་རང་ཟ་འདོད་མི་འདུག །
ཁྱེད་ནི་ང་ལ་དགའ་ནས། །
ཚ་གི་ཚ་གི་བྱེད་ཀྱིས། །
ང་ནི་ཁྱེད་ལ་མི་དགའ། །
ལག་པ་ཕྱིར་གཡུགས་ཡིན་ནོ། །
422



གསུམ་པ། མཛའ་གཞས་དང་ཚིག་རྒྱག
བུ་མོའི་ཆུང་འདྲིས་བྱམས་པ། །
དུག་ཤིང་གླང་མའི་ཚེར་མ། །
གོམ་གསུམ་སྤོ་བར་ཕྱིན་པས། །
མཐེ་པོའི་སྦྲ་བར་ཟུག་བྱུང་། །
སྔོན་གྱི་ལས་འགྲོ་ཟེར་བ། །
དེ་ལས་སྡུག་པ་མི་འདུག །
བློ་ཡོད་བྲལ་ནས་འགྲོ་གིས། །
བློ་མེད་སྦྱར་བ་གནང་གིས། །
ཆུ་ནང་ལྕང་མ་སྐྱེས་པར། ། །
ཡ་མཚན་བྱེད་དགོས་མི་འདུག །
དེ་ལས་སྐམ་པོའི་བྲག་ལ། །
ལྷ་ཤིང་ཤུག་པ་སྐྱེས་ཡོད། །
ཤྭ་བ་སྤང་ལ་སྡོད་དུས། །
དོན་མེད་དཀྲོག་བརྡ་མ་གཏོང་། །
བཏབ་པའི་མེ་ཏོག་མི་ཟ། །
སྤང་རྩྭ་བཟས་ནས་ལོག་འགྲོ། །
423



ལྷ་སའི་དམངས་ཁྲོད་གླུ་གཞས།
ཐ་མག་གང་མགོ་གང་ལ། །
ཡབ་ཡུམ་བཀའ་བཀྱོན་མ་གནང་། །
སྐྱོ་པོའི་བྱང་ཐང་འགྲིམ་དུས། །
ཡམ་ཡུམ་གཉིས་ལས་ལྷག་པ། །
ལྟ་བ་པ་ཕས་མ་བཅག །
ལྟ་བ་ཨ་མས་མ་བཅག །
ལྟ་བ་ལན་ཆགས་ཕྲུ་གུས། །
སྟར་ཁ་གཅོག་གཅོག་བཅག་སོང་། །
གམ་པ་ལ་མོའི་རྩེ་ནས། །
ལྷ་ས་མཇལ་གྱི་ཡོད་ན། །
མ་གཅིག་དཔལ་ལྷའི་ཞལ་མཇག །
ལ་མོའི་རྩེ་ནས་ཞུས་ཆོག །
བརྩེ་དུང་ལྡན་པའི་འཚོ་བ། །
བདེ་བའི་རྨང་གཞི་ཡིན་ཡང་། །
བརྩེ་དུང་དོན་དུ་འཚོ་བ། །
ཕུགས་བསམ་དོར་བའི་བླུན་པོ། །
424



གསུམ་པ། མཛའ་གཞས་དང་ཚིག་རྒྱག .
འཕན་པོ་ལྷུན་གྲུབ་རྫོང་དེ། །
སྐུ་དབང་བཙན་རང་དྲགས་ནས ། ་
རི་བོང་རི་ལ་སྡོད་མཁན། ། ་་་་་
དར་པོ་ཆེ་ལ་བཏགས་སོང་། །
རྟ་གསར་ལ་ལ་འགྲོ་དུས། །
རྟ་ནག་སྐེད་པ་མ་ན། །
ཐང་དཀར་རྒོད་པོའི་ཞབས་ཕྱི། །
ཞུ་འདོད་ཡོད་ན་ཞུས་ཆོག །
གནམ་ལ་འཕུར་མྱོང་གསུངས་བྱུང་། །
ས་ལ་འཛུལ་མྱོང་གསུངས་བྱུང་། །།
གཡོ་ཅན་ཨ་ཅེ་ཝ་མོའི། །
གཅུང་མོ་ཡིན་ཡང་གསུངས་བྱུང་། །
སྐར་མ་སྐར་ཆེན་གཅིག་གིས། །
སྐར་ཆུང་གཡང་ལ་གཡུགས་སོང་། །
རྫོང་བདག་པེ་ཧར་རྒྱལ་པོས། །
འཇོན་ཀྲོང་གཡང་ལ་གཡུགས་སོང་། །
425



ལྷ་སའི་དམངས་ཁྲོད་གླུ་གཞས།
ལྕང་གླིང་གྲུ་བཞིའི་ནང་ནས། །
ཅོ་གས་གཞས་ཤིག་བཏང་སོང་། །
རང་གི་སྐད་སྙན་དེ་ལ། །
བསྟོད་ར་བྱས་པ་མ་རེད། །
བྱ་ཁྲ་ཧོར་པའི་འཇིགས་སྣང་། །
མི་དགོས་རེ་འབོད་བཏོན་ཡོད། །
ཡངས་པའི་རྩྭ་ཐང་སྟེང་ནས། །
རྟ་ཕོས་གཞས་ཤིག་བཏང་སོང་། །
རང་གི་གོམ་བགྲོད་དེ་ལ། །
བསྟོད་ར་བྱས་པ་མ་རེད། །
སྦ་ལྕག་ཕྲ་མོའི་འཇིགས་སྣང་། །
མི་དགོས་རེ་འབོད་བཏོན་ཡོད། །
སྟུག་པོའི་ནགས་ཚལ་དཀྱིལ་ནས། །
སྟག་མོས་གཞས་ཤིག་བཏང་སོང་། །
རང་གི་སྤུ་རིས་ལེགས་པོར། །
བསྟོད་ར་བྱས་པ་མ་རེད། །
རྙི་དང་ས་མདའི་འཇིགས་པ། །



ཀ ས་དང་
་ ་གཞག་དང་ཚེ་ཆབ་
མི་དགོས་རེ་འབོད་བཏོན་ཡོད། །
སྤང་སྟོད་ཤྭ་བ་སྨུག་ཆུང༌། །
རྩྭ་ལ་གདམ་ག་གྱིས་ཤིག །
སྐྱེས་ཚད་ཁ་ལ་བཟས་ན། །
ནག་པོའི་དུག་དང་འཕྲད་ཡོང་། །
བྱ་བ་གཅིག་ནི་མ་འཇོན། །།
གཉིས་ནི་བྱེད་སྙིང་མ་འདོད། །
དེ་འདྲའི་ཆུང་འདྲིས་བྱམས་པས། །
ནམ་གཞུག་འཁྱོལ་བ་ཨེ་སྲིད། །
མི་ཚོས་ང་ལ་ལབ་པར། །
དགོངས་སུ་དག་པ་མེད་ཀྱང་། །
ཆུང་འདྲིས་བྱམས་པའི་སྤྱོད་པས། །
སྙིང་ལ་རྨ་ཁ་བཟོས་བྱུང་། །
བཅོ་ལྔའི་ཟླ་བ་མཛེས་ཞེས། །
མི་རྣམས་ཡིད་སྨོན་བྱེད་ཀྱང་། །
427



ལྷ་སའི་དམངས་ཁྲོད་གླུ་གཞས་
ཟླ་བའི་ནང་གི་རི་བོང་། །
ནག་གྲིབ་ཡིན་པ་མ་ཤེས། །
མཐོན་པོའི་རི་ལ་གནས་པའི། །
ཉམ་ཆུང་ཤྭ་བ་ཕོ་མོ། །
གཡོ་ཅན་ལྷ་པ་མོ་པས། །
སྡུག་བསྔལ་གཡང་ལ་བསྐྱུར་སོང་། །
རྟ་ཕོ་རྟ་ར་གང་ལ། །
མཐུར་མགོ་མི་རེ་ངོ་རེ། །
རྐྱང་ཕྲུག་མཐུར་མགོ་མེད་པ། །
སྐྱ་སང་ལོངས་སང་ཡིན་པ། །
ཐ་མག་འཐེན་མདོག་ཁ་པོ། །
གང་ཟག་རིང་མདོག་ཁ་པོ། །
ལུས་ལ་ཁ་གང་མེད་པའི། །
གཏམ་འདོད་ཚ་མདོག་ཁ་པོ། །
རི་མགོ་མཐོན་པོའི་རྩྭ་ཁ། །
428



གསུམ་པ། མཛའ་གཞས་དང་ཚིག་རྒྱག
གླ་བ་རྒས་པོས་བཟས་སོང་། །
སྡུག་ར་མིག་ཆུ་མ་གཏོང་། །
ཡར་ཡར་ཡར་ལ་འཛེགས་ཤོག །
ཙཙིས་སྐྱག་རྫུན་བཤད་ནའི། །
རྟ་ལྕག་གཏོང་ས་མི་འདུག །
དཔོན་པོས་སྐྱག་རྫུན་བཤད་ནའི། །
ར་སྤྲོད་གཏོང་ས་མི་འདུག །
ཤིང་སྐམ་ཡལ་འདབ་མེད་པ། །
བྱིའུ་ཡི་ལུས་ལ་གཟན་བྱུང་། །
དེ་ལས་ཚེར་མའི་སྡོག་པོར། །
གནས་ས་བཅའ་བར་འགྲོ་དགའ། །
ཤིང་དེ་ཆུ་ཤིང་སྡོང་པོར། །
སྐྱེས་སྟངས་དེ་ལས་མེད་ན། །
གདུང་དང་ཀ་བའི་རེ་བ། །
ཆུ་ཡི་ལྦུ་བ་ཡིན་འགྲོ། །
429



པ་ས་དམངས་ཁྲོང་ཁྲོ་གཞས།
རྒྱུ་ནོར་ཚེལ་མ་བལྟ། །
དབྱར་ཟླ་གསུམ་གྱི་ཤྭ་རྭ། ། །
ཕྱི་ཚུལ་མཛེས་པར་མ་བལྟ། །
སྟོན་ཟླ་གསུམ་གྱི་སྤང་རྒྱན། །
ཕྱི་ཚུལ་མཛེས་པ་ཙམ་ལས། །
ནང་སེམས་དཀར་ན་དགའ་དྲགས། །
རྨ་བྱ་སྤུ་མདོག་མཛེས་ཀྱང༌། །
རྨ་བྱའི་ཁ་ཟས་དུག་རེད། །
ཆང་འདི་མ་འཐུང་གསུང་མཁན། །
བརྩེ་བའི་ཡུམ་ཆེན་ཨ་མ། །
སྙིང་རླུང་ཁོག་ཏུ་ཚུད་པ། །
གོ་བ་སུ་ཡིས་ལེན་ནམ། །
ཆང་ལ་དུག་གཡའ་ཡོད་པ། །
སྣང་བའི་ཡིད་ལ་མ་འཆར། །
དུག་གཡའ་ཕོག་པའི་ལུས་སེམས། །
ཤུག་སྡོང་སྐམ་པོ་འདྲ་བྱུང་། །
430



གསུམ་པ་ མཛའ་གཞས་དང་ཚིག་རྒྱག
ཆུ་མོ་དབྱར་ཆུ་སླེབས་བྱུང་། །
དགུན་ཆུ་ག་ལེ་བཞུགས་དང་། །
སྐྱེས་པའི་ཨ་མ་སླེབས་བྱུང་། །
མ་གཡར་ག་ལེ་བཞུགས་དང་། །
རྟ་བཟང་ཟག་པའི་འགྲོས་དེ། །
བཅག་ནས་ཡག་ཏུ་ཕྱིན་སོང་། །
ཟག་པའི་སྒང་གི་མི་དེ། །
འདྲིས་ནས་སྡུག་ཏུ་ཕྱིན་སོང་། །
མེ་ཏོག་གསར་པའི་དྲི་ལ། །
མ་འབོད་བུང་བ་འཁོར་ཡོང་། །
བུ་མོས་བྱམས་པ་སྒུག་པས། །
མ་འབྱོར་སྙིང་རླུང་ལངས་བྱུང་། །
དབྱར་ཁ་ཆར་ཞོད་ཆེ་དུས། །
ལྷམ་གོག་མདའ་ཤོང་མདུང་ཤོང་། །
ཉི་མས་ཀོ་རྡོ་སྐམ་དུས། །
སྙིང་རྩ་ལྷམ་གྱིས་བཙིར་བྱུང་། །
431



ལྷ་སའི་དམངས་ཁྲོད་གླུ་གཞས།
ཕུ་ཐུང་ཐུང་བ་ཨ་རེད། །
མཛོག་མགོ་རིང་བ་ཨ་རེད། །
རིན་ཆེན་གསེར་གྱི་སྒྲོག་དུང་། །
རག་ལ་མངོན་པ་ཨ་རེད། །
ཆུ་མོ་ག་རུ་བབས་འགྲོ། །
ཆུ་སྣེ་ཁྲིད་མཁན་སུ་རེད། །
དེ་འདྲའི་ཆུ་མོའི་རྦ་རླབས། །
དགུང་སྔོན་མཐོངས་ལ་འཕྱུར་འདུག །
ཕུ་ཡི་གངས་རི་དཀར་པོ། །
མཐོང་དུས་ཕ་ཡུལ་དྲན་བྱུང་། །
ནམ་མཁའི་བླ་མ་དཀོན་མཆོག །
ཕ་ཡུལ་ཕྱོགས་ལ་སྐྱོལ་དང་། །
གཉེན་ལྕག་སྨྱུག་མའི་སྡོང་པོ། །
མིག་ལ་མཛེས་པོ་འདུག་ཀྱང་། །
སྨྱུག་མ་ཁོག་སྟོང་ཡིན་པ། །
ད་གཟོད་དུས་ལ་ཤེས་བྱུང་། །
432



གསུམ་པ། མཛའ་གཞས་དང་ཚིག་རྒྱག
མཛེས་པའི་དཔྱིད་དུས་བཞག་ནས། །
ཁུ་བྱུག་མོན་ལ་ཕེབས་ན། །
དཔྱིད་ཀ་ང་ཡང་མི་སྡོད། ། །
མི་ཁ་འགྲིམས་ལ་ཆས་འགྲོ། །
བྱང་གི་རླུང་པོས་མ་ཚུགས། །
ཐབ་ཁའི་མེ་ཕུང་གཏོར་སོང་། །
དལ་མས་ལྕེ་ཡིས་མ་ཚུགས། །
བྱམས་པའི་སྙིང་ཁ་གཏོར་སོང་། ། ་་་
ཕྱི་ཚུལ་མཛེས་པའི་བྱམས་པ། །
བལྟས་ན་མེ་ཏོག་འདྲ་བ། །
བྲོ་བ་ཁ་ལ་མྱངས་དུས། །
ཆོ་ལོ་ལས་ཀྱང་སྐྱུར་བ། །
དང་པོ་ཉ་དང་སྦལ་པ། །
མཉམ་དུ་འགྲོ་རྒྱུ་བྱས་ཡོད། །
ཆུ་མོའི་གཞུང་ལ་སླེབས་དུས། །
ཉ་ལས་སྦལ་པ་འཁྱུག་པ། །
433



ལྷ་སའི་དམངས་ཁྲོད་གླུ་གཞས།
ཁམ་སྡོང་མཐོ་པོའི་འབྲས་བུ། །
མི་ཚང་ཕྱུག་པོའི་བུ་རེད། །
འབབ་འདོད་ཁྱེད་ལ་ཡོད་ཀྱང་། །
ཟ་འདོད་ང་ལ་མི་འདུག ། །
ལྷ་སའི་ཁྲོམ་ནས་ཉོས་པའི། །
མུ་ཏིག་ཕྲེང་ཞལ་མཛེས་ཀྱང་། །
ཕྲེང་ཐག་སྟོང་སྐུད་ཕྲ་མོ། །
བློས་སུ་འཁེལ་བ་མི་འདུག །
ཕུ་ཡི་གངས་རི་དཀར་པོ། །
བཞེངས་པའི་མཆོད་རྟེན་འདྲ་བྱུང༌། །
དེ་ལ་འཁོར་བའི་སེང་ཕྲུག །
ཁམས་གསུམ་དབང་འདུས་འདྲ་བྱུང་། །
སྤྲིན་པ་ཁ་སེར་གཏིང་ནག །
སད་དང་སེར་བའི་གཞི་མ། །
བན་དེ་སྐྱ་མིན་སེར་མིན། །
སངས་རྒྱས་བསྟན་པའི་དགྲ་བོ། ། ་
434



གསུམ་པ། མཛའ་གཞས་དང་ཚིག་རྒྱག
ཕྱི་ལ་རྟ་ཕྲལ་དམག་ཁྲལ། །
ནང་ལ་ས་ཁྲལ་མི་ཁྲལ། །
ས་ཞིང་སྦར་རུ་གང་ལག །
ཁྲལ་རིགས་སྐུ་ལས་མང་བ། །
ལྷག་པ་དགུ་བརྩེགས་གསེང་ནས། །
རླུང་པོ་ཆུ་ལས་གྲང་བ། །
ལྷམ་མཐིལ་རྡོལ་པའི་གསེང་ནས། །
ཚེར་མ་སྙིང་ཁ་གས་སོང་། །
གསོ་སྐྱོང་ཕ་མས་གནང་ཡང་། །
ལུས་པོ་དཔོན་ལ་བདག་སོང་། །
ང་ལ་ལུས་སྲོག་ཡོད་ཀྱང་། །
རང་ལུས་རང་དབང་མི་འདུག །
ཊམ་ཀ་བརྒྱ་ཡི་བུ་ལོན། །
ཤ་ཁྲག་ལུས་པོས་འཇལ་ཡོད། །
མི་ལོ་བཅུ་གཉིས་རིང་ལ། །
གཡོག་ཏུ་སྡོད་དགོས་ཐུག་སོང་། །
435



ལྷ་སའི་དམངས་ཁྲོད་གླུ་གཞས་
དགོང་མོ་ལྟོ་ཆས་ཟ་དུས། །
བྱིའུ་ལ་ལྟོས་ཤིག་གསུང་གིས། །
ཉིན་མོ་རྡོག་ཁྲེས་དབོར་དུས། །
རྟ་ཕོར་ལྟོས་ཤིག་གསུང་གིས། །
དབུ་ལག་ཆེ་མོ་ལགས་ཀྱི། །
སྤྱན་ལ་མ་ཕྱིན་ཟེར་ན། །
རྡོ་ཆེན་སྐེད་པ་ལྡེམ་ལྡེམ། །
ཁུར་དང་མ་ཁུར་མི་འདུག །
དུས་ཚོད་བསྐལ་བས་མ་འཁྱོངས། །
རི་དྭགས་ཀླུང་ལ་བབས་བཞག །
བླ་མས་ཆོས་གོས་བསྣམས་ནས། །
ཆང་མའི་ནང་ལ་ཕེབས་ཀྱིས། །
ཤིང་དེ་སྟག་མ་ཡིན་མིན། །
སྟ་གྲི་གཞུས་ནས་ཤེས་ཡོང་། །
ཨ་མའི་ཨོ་ལོ་ཡིན་ཞེས། །
རང་མགོ་ཐོན་ནས་ཤེས་ཡོང་། །
436



གསུམ་པ། མཛའ་གཞས་དང་ཚིག་རྒྱག
ཧ་ལོ་རྒྱང་བཀྲག་ཆེ་ཡང་། །
ཟླ་གཅིག་ལྡུམ་རའི་རྒྱུན་རེད། །
གུར་གུམ་མངོན་གསལ་ཆུང་ཡང་། །
ནམ་མཇུག་བསྐྱལ་ནས་སླེབས་ཡོང་། །
སྤྲོ་པོའི་གསོལ་ཞིབ་ལྗགས་སྨིན། །
ཁྲག་དང་རྡུལ་ཆུས་བཏགས་ཡོད། །
སྐྱིད་པོའི་སྤྲོ་ཁང་གསར་པའི། །
རྩིག་རྨང་རུས་པས་བརྒྱབ་ཡོད། །
སྐྱིད་པའི་ཕ་ཡུལ་བཞག་ནས། །
མི་ཡུལ་འགྲིམ་དགོས་ཐུག་སོང་། །
དྲིན་ཅན་ཕ་མ་བྲལ་དགོས། །
དབང་ཆེན་དཔོན་པོའི་བཀའ་རེད། །
ངང་པ་མཚོ་ཡི་བདག་པོ། །
ཐུགས་སེམས་ཆུང་ཡང་མི་དགོས། །
ཁྲུང་ཁྲུང་མུ་གེས་ཤི་ཡང་། །
འདམ་རྩྭ་བཀོག་ནས་མི་ཟ། །
437



ལྷ་སའི་དམངས་ཁྲོད་གླུ་གཞས།
ཆུ་མོ་མ་རྙོག་སྐབས་ནས། །
ཆུ་མོ་རྙོག་མཁན་ཕོག་སོང་། །
གལ་སྲིད་རྙོག་མཁན་བྱུང་ན། །
དྭངས་རྒྱུ་མེད་པ་བརྙོགས་ཆོག །
ལྕང་མ་འཛུགས་མཁན་ང་ཡིན། །
ལྕང་ཆུ་གཏོང་མཁན་ང་ཡིན། །
ལྕང་མ་ལག་གཞོག་རྒྱག་དུས། །
བདག་པོ་སྤྲོད་མི་མང་བྱུང་། །
ཨ་ར་པ་ཛ་བཏོན་ནས། །
ཕྲེང་བ་བརྒྱ་ཙམ་ཟད་སོང་། །
འཇམ་དབྱངས་ཕྱག་ན་པདྨོ། །
མིག་གིས་མཐོང་ཡས་མི་འདུག །
མ་འབྱར་རྡོ་ལ་སྦྱིན་སྦྱར། །
རྒྱག་པ་གནང་ནས་གང་ཡོང་། །
མ་བྲལ་མུ་ཏིག་འཚེམ་བུ། །
ཕྲལ་བ་གནང་ནས་གང་ཡོང་། །
438



གསུམ་པ། མཛའ་ག
ག
ནམ་མཁར་ཡར་ཞིག་ལྟ་སྐབས། །
སྤྲིན་བཟང་ཆུ་རལ་ཤིག་ཤིག །
ཡར་ལ་བབས་པའི་སྦྲང་ཆར། །
བདུད་རྩི་མིན་ན་གང་ཡིན། །
ཤྭ་བ་རྭ་ཅོ་རིང་ཡང་། །
ནམ་མཁའི་སྐས་འཛེགས་མ་རེད། །
རི་བོང་སུག་ལག་ཐུང་ཡང་། །
ལ་མོ་འདྲ་འདྲ་བརྒྱབ་ཡོང་། །
སེམས་པ་སྡུག་པའི་གཏམ་དེ། །
ས་ཕྱོགས་འདི་རུ་མ་ཤོད། །
གཉེན་ཞིག་ཡིན་ན་སྡུག་ཡོང་། །
དགྲ་ཞིག་ཡིན་ན་དགའ་ཡོང་། །
ཨ་མ་ལགས་ཀྱི་བཀའ་བཀྱོན། །
དམར་པོའི་མེ་ལས་ཚ་བ། །
བུ་མོ་ང་རའི་ངང་རྒྱུད། །
སྔོན་མོའི་ཆུ་ལས་རིང་སོང་། །
439



ལྷ་སའི་དམངས་ཁྲོད་གླུ་གཞས།
རྒྱ་གར་བླ་མ་གུ་རུ། །
བླ་མ་ཡིན་ཡང་མཇལ་ཚར། །
ད་ནི་སངས་རྒྱས་ཡིན་ཡང་། །
མ་མཇལ་སེམས་ཀྱིས་བཅད་ཚར། །
ཆུ་མོའི་གཞུང་ལ་འགྲོ་བར། །
རོགས་ལ་མཉན་དཔོན་དགོས་ཀྱིས། །
གཏན་གྲོགས་ཕ་མས་བསྐོས་ཀྱང་། །
ཟུར་གསལ་སྙིང་སྡུག་དགོས་ཀྱིས། །
འགྲོ་དགོས་འགྲོ་དགོས་བསམས་ནས། །
རྟ་ལ་སྒ་ཞིག་བརྒྱབ་ཡོད། །
རྟ་པོ་སྒ་རྐྱང་རྟ་རྐྱང་། །
འགྲོ་བཟོད་བདེ་བ་མ་བྱུང་། །
མ་འགྲོ་མི་ཡི་ལུང་པ། །
ཉི་མ་ལོ་ལས་རིང་བ། །
ཉི་མ་རིང་བ་མ་རེད། །
ཕ་ཡུལ་ས་ཐག་རིང་སོང་། །
440



གསུམ་པ། མཛའ་གཞས་དང་ཚིག་རྒྱག
བྱ་ཕོ་གང་འགྲོའི་ས་ལ། །
བྱ་མོ་ཁྲིད་རོགས་གནང་དང་། །
བྱ་ཕོས་ཀོ་ཀོའི་ཟེར་སྐབས། །
བྱ་མོས་ངག་སྐྱོར་ཞུས་ཆོག །
ཕ་ཡུལ་ཨ་མའི་ཕྱོགས་ལ། །
ལན་ཞིག་བསྣམ་རོགས་གནང་དང་། །
མི་གཡོག་རྒྱུག་གིས་མ་གསུང་། །
རང་མཐོ་ཐོན་བཞག་གསུང་རོགས། །
དཔོན་པོས་སྐྱག་རྫུན་གསུངས་པར། །
ར་སྤྲོད་གཏོང་ས་མི་འདུག །
ཞིང་ཁ་ཙིཙིས་བཟས་པར། །
སྐྱིན་ཚབ་ལེན་ས་མི་འདུག ། །
གནམ་གྱིས་རྒྱན་ཆས་སྤྲས་བཞག །
ལྗང་པས་ཆོས་གོས་གྱོན་འདུག །
དྲིལ་བུས་སིང་སིང་བསྒྲགས་ཀྱང་། །
ཡུར་བུའི་ཆུ་ཡང་བསྐམས་སོང་། །
441



ལྷ་སའི་དམངས་ཁྲོད་གླུ་གཞས།
ལྟ་བ་རི་ལས་མཐོ་བ། །
མཇིང་པ་གཡག་ལས་སྦོམ་པ། །
ཁྱེད་ལ་རྒྱ་ནག་གོང་མའི། །
བཀའ་ཤོག་བསྟན་རྒྱུ་ཡོད་པས། །
ཕ་གཞིས་འདུག་ཀྱང་མི་འདུག །
ཕ་གཞིས་དགོས་ཀྱང་མི་དགོས། །
བུ་མོའི་ལག་ཆུང་གཉིས་པོ། །
ཕ་གཞིས་མིན་ན་གང་ཡིན། །
ཆུང་གྲོགས་གཅིག་རང་ཡོད་པས། །
དབང་ཆེན་དཔོན་པོས་འཕྲོག་སོང་། །
སོག་ཞྭའི་འཇབ་ལྷམ་མཐོང་དུས། །
བྱམས་པའི་བཞིན་རས་དྲན་བྱུང་། །
ཆུ་དེ་བུམ་པ་གང་ལ། །
ཆུ་སྙིགས་བུམ་པ་ཕྱེད་ཀ། །
དེ་འདྲའི་ཆུ་མོའི་ཁ་གཏིང་། །
ཡོད་འགྲོ་བསམ་པ་མ་བྱུང་། །
442



གསུམ་པ། མཛའ་གཞས་དང་ཚིག་རྒྱག
དགའ་པོ་སྐྱིད་པོ་བྱས་པའི། །
ཉམས་བཟང་དེ་ལ་གཟིགས་དང་། །
ན་སོ་གཞོན་དུ་མ་གཏོགས། །
རྒས་སུ་འགྲོ་བ་མི་འདུག །
རྒྱལ་རྩེའི་གཞུང་ནས་ཐོན་པའི། །
སྣམ་བུ་དཀར་འཇམ་སྤུ་ཕྲུག །
གྱོན་ན་ལུས་ལ་འཇམ་པ། །
བལྟས་ན་མིག་ལ་མཛེས་པ། །
རྣམ་པ་ཧ་ལོའི་མེ་ཏོག །
མིག་ལ་མཛེས་པོ་འདུག་ཀྱང་། །
ཐུགས་སེམས་ར་ཉག་ནག་པོར། །
ལག་པ་འཆང་མཁན་མི་འདུག །
ཆུ་དང་ཆར་པའི་དཀྱིལ་ལ། །
རང་མགོ་ཐོན་ནས་ཡོང་ཡོད། །
ལོ་ཡག་ལྗང་པའི་དཀྱིལ་ལ། །
རྨ་བྱའི་སྐྱོ་རོགས་མི་དགོས། །
443



ལྷ་སའི་དམངས་ཁྲོད་གླུ་གཞས།
པད་གང་སེར་ཆུང་ཞིག་ལ། །
བརྙས་བཅོས་གཏོང་བ་མ་གནང་། །
དབྱར་ཟླ་ལྔ་པའི་ནང་དུ། །
རྒྱང་བཀྲག་ཤར་རྒྱུ་བསྡད་ཡོད། །
གཡས་ལ་བལྟས་ན་མཛེས་མདོག །
གཡོན་ལ་བལྟས་ན་འཇོན་མདོག །
ཉི་མ་ཁ་ཤས་བཤིབས་པས། །
ཞེ་མེར་ལངས་དགོས་བཟོས་བྱུང་། །
མ་ཚོས་ཤ་དེ་བཟས་ན། །
སོ་སྙིལ་ན་རོགས་ཡིན་འགྲོ། །
བརྩེ་མེད་དགའ་རོགས་བཙལ་ནས། །
རང་སྡུག་ཉོ་རོགས་ཡིན་འགྲོ། །
མེ་ཏོག་ཁོག་མ་གང་ལ། །
སྦྲང་ཆར་འཚང་ཁ་ཤིག་ཤིག །
ང་ནི་འཚང་ཁ་མི་རྒྱག །
444



གསུམ་པ། མཛའ་གཞས་དང་ཚིག་རྒྱག
རིན་ཆེན་སྲོག་དང་བྲལ་ཡོང་། །
ཧ་ལོ་རྒྱང་བཀྲག་ཆེ་བ། །
གུར་གུམ་བློ་རྒྱུད་རིང་བ། །
ཚུལ་ཁྲིམས་སེར་པོ་ཞིག་གིས། །
སྐྱག་ཁྲལ་ཤོད་པར་སླེབས་བྱུང་། །
དང་པོ་ཡིན་མདོག་ཁ་པོ། །
ཐུགས་སེམས་སུ་ཡི་བསྐུལ་བྱུང་། །
གཉིས་པ་མིན་མདོག་ཁ་པོ། །
སྡུག་སེམས་སུ་ཡིས་བརྒྱངས་བྱུང་། །
ཕུ་ཡི་སྤང་རྒྱན་མེ་ཏོག །
ཟླ་གསུམ་སྤང་གི་རྒྱན་ཆ། །
ནམ་གཞུག་དེ་ལས་མེད་ན། །
འགོ་ནས་མ་ཤར་ཆོག་ག །
སེམས་པ་ཤོར་གྱི་འདུག་ན། །
445



ལྷ་སའི་དམངས་ཁྲོད་གླུ་གཞས།
མགོ་ལ་གཡུ་ཆུང་སྒྲོན་དང་། །
ལག་པའི་ཚིགས་ཁེབས་འཕྲོག་མཁན། །
ཟོག་འདོད་མིན་ན་གང་ཡིན། །
ཁོང་ཆུང་དཀར་ནས་གང་ཡོང་། །
དར་ལྕོག་འཛུགས་མཁན་མི་འདུག །
བུ་མོ་མཛེས་ནས་གང་ཡོང་། །
མནའ་མར་ལེན་མཁན་མི་འདུག ། །
སྤང་སྟོད་ར་ཡིས་ཁེངས་བཞག །
སྤང་སྨད་ལུག་གིས་ཁེངས་བཞག །
རི་བོང་ཤོར་ཏོ་ཁྱོད་ལ། །
རྩྭ་ཁ་རག་ས་མ་རེད། །
གནམ་ནས་ཆར་པ་བབ་པར། །
མ་འབབ་ཟེར་ས་མི་འདུག །
ཝ་མཆུའི་འོག་གི་ཐིགས་པ། །
མ་གཟེད་ཐག་ཆོད་ཡིན་ནོ། །
446



གསུམ་པ། མཛའ་གཞས་དང་ཚིག་རྒྱག
སྐེ་ལ་ཤ་དཀར་གྱོན་ནས། །
དངུལ་དཀར་ཡིན་མདོག་ཁ་པོ། །
བྱམས་པ་མི་ལ་གཡར་ནས། །
ལྟ་བ་མཐོ་མདོག་ཁ་པོ། །
བཀྱག་ན་སྤོར་གང་མེད་པའི། །
བཞག་ན་ལྗིད་མདོག་ཁ་པོ། །
ལ་མང་བརྒལ་བའི་བོང་རྒན། །
ཁལ་ཤེད་མེད་ཀྱང་བརྒྱངས་ཤེད། །
ནོར་བུ་རི་ཡི་རྩེ་ལ། །
བསང་ཞིག་གཏོང་བར་ཕྱིན་པས། །
ཕ་རོག་ངོ་ཚ་མེད་པས། །
བསང་ཐུར་ཁྱེར་ནས་ཕྱིན་སོང་། །
འཕྱོངས་རྒྱས་ལ་མོའི་ནང་གི། །
སྦྱར་པ་བསོད་ནམས་བྲོ་རྒྱལ། །
དངོས་གྲུབ་རེ་བ་མི་འདུག །
447



ལྷ་སའི་དམངས་ཁྲོད་གླུ་གཞས།
ལྟས་ངན་བསྟན་པ་མ་གནང་། །
གླང་ཕྲུག་སྦང་མས་གསོས་པས། །
མཇིང་པ་སྦོམ་མདོག་ཁ་པོ། །
ཞིང་ཆུང་མཐའ་འཁོབ་སྒང་ལ། །
དབུགས་ཐག་སུ་རིང་བལྟས་ཆོག །
གཙང་པོའི་ཕ་རིར་ཡོད་པའི། །
ཨ་ནེ་དམ་ཆོས་པད་མོ། །
ཁྱེད་ལ་ཡོན་ཏན་ཡོད་ན། །
གཙང་པོའི་སྐེད་པ་གཅོད་དང་། །
ཨ་ཡག་ཟམ་པའི་སྒང་ལ། ། །
མཛོ་གཡག་དཔུང་གདང་ཤིག་ཤིག །
མཛོ་གཡག་འཚང་ཁ་མ་རྒྱག །
མཛོ་མོའི་རྭ་ཅོ་ཆག་ཡོང་། །
ཤིག་གིས་མེ་མདའ་འཁྱེར་ནས། །
དམག་ལ་འགྲོ་གྱི་ཟེར་གྱིས། །
448



གསུམ་པ། མཛའ་གཞས་དང་ཚིག་རྒྱག
སྐབས་གསུམ་མེ་མདའ་ཨེ་ཁྱོག །
བེམ་པོའི་ནང་ལ་བཞུགས་དང་། །
མཇིང་པ་སྦོམ་པོ་མ་བྱེད། །
བ་མཛོ་གླང་ནི་མ་རེད། །
ལྟ་བ་མཐོ་མདོག་མ་བྱེད། །
དགའ་ལྡན་ཕོ་བྲང་མ་རེད། །
རྐྱང་ཐང་ན་ཁའི་སྟེང་དུ། །
རྟ་ལས་བོང་བུ་མགྱོགས་པ། །
བོང་བུ་མགྱོགས་པ་མ་རེད། །
སྒལ་རྨ་ཚ་བ་ཡིན་འགྲོ། །
པུ་ཤུད་གྱང་གོག་བཟུང་མཁན། །
ཧང་རྒྱག་འདི་འདྲ་ཡོད་ན། །
འང་གུ་ཕོ་བྲང་བཟུང་མཁན། །
ཧང་རྒྱག་གང་འདྲ་མེད་ཅིག །
D བེམ་གོས།
449



ལྷ་སའི་དམངས་ཁྲོད་གླུ་གཞས་
ཟེར་ནི་སུ་ལུ་ཟེར་གྱིས། །
འདྲ་ནི་མར་སྐོགས་འདྲ་བ། །
ཨ་ཅག་ཁྱེད་ཚོའི་གྲས་ལ། །
སུ་ལུ་མར་སྐོགས་ཞུས་ཆོག །
ལྷ་སའི་བར་སྐོར་ནང་ལ། །
རྒྱ་ཁྱི་སྙནང་རལ་ཡོག་ཡོག །
མི་ལ་རྨུག་རྒྱུ་ལྟ་བཞག །
རང་གི་རྙང་རལ་ཕྱིས་དང་། །
མཚོ་མོའི་ནང་དུ་འཁྲུངས་པའི། །
སྦལ་པ་བསོད་ནམས་སྒྲོལ་མ། །
དགོས་པའི་བཟོ་ལྟ་མེད་པར། །
མི་དགོས་རྐུབ་ཞེང་ཆེ་བ། །
ན་ཁ་རྩྭ་མེད་སྟེང་ལ། །
མཛོ་མོ་སོ་ཆག་སླེབས་བྱུང་། །
དཀར་ཆུའི་རེ་བ་མི་འདུག །
མཛོ་མོ་མ་ཤི་ལོག་ཤོག །
450



གསུམ་པ༌། མཛའ་གཞས་དང་ཚིག་རྒྱག
མི་འཐུང་ཆང་གིས་གང་བྱེད། །
ཆང་གིས་ཇ་ཆུ་མི་ཉན། །
མི་གཏོང་གླུ་ཡིས་གང་བྱེད། །
གླུ་ཡིས་ཕུགས་བསམ་མི་ཉན། །
སྐྱེ་བ་བུ་མོའི་ལས་དེ། །
སྐར་མ་སྨིན་དྲུག་འདྲ་བར། །
གནམ་ལ་གཞུང་བཤགས་བཏང་ཡང་། །
ཡག་བྱུང་གསུང་མཁན་མི་འདུག །
ད་ལྟ་འདུག་གོ་འདུག་གོ །
གྲུ་གུ་རིལ་རིལ་འདུག་གོ །
གྲུ་གུ་རྦབ་རིལ་ཤོར་དུས། །
ཨོ་ལོས་ལྟད་མོ་བལྟས་ཆོག །
ཆུ་དེ་ཤང་སྒྲ་ཆེ་བ། །
སྙེ་མོའི་མ་ཆུ་སྔོན་མོ། །
གནམ་ནས་ཐན་པ་བསྟན་དུས། །
ཁྱེད་ནི་ཤང་སྒྲ་ཚེབ། །
451



ལྷ་སའི་དམངས་ཁྲོད་གླུ་གཞས།
བྱམས་པ་ཨ་གསར་ཅན་གྱིས། །
ཤོག་བུའི་འོག་འཇུག་གྱོན་བཞག །
སྐེ་རགས་བྱིན་པར་བཅིངས་ནས། །
ཡས་ཐུང་མས་ཐུང་རལ་སོང་། །
དང་པོ་གཏོང་མདོག་ཁ་པོ། །
པད་ཁ་སེར་པོའི་མེ་ཏོག །
ཧོར་ཟླ་དྲུག་པའི་ནང་དུ། །
ནམ་གཞུག་སུ་རིང་བལྟས་ཆོག །
སྟར་ག་སྟར་རྡོག་གཅིག་ལ། །
ངོམ་སོ་འདི་འདྲ་ཡོད་ན། །
སྟར་སྡོང་ཕྲག་པར་འཁྱེར་ན། །
ངོམ་སོ་གང་འདྲ་མེད་ཅིག །
ཚིག་རྒྱག་གཅིག་ཡས་མིན་ནོ། །
ཚིག་རྒྱག་གཉིས་ཡས་མིན་ནོ། །
ཚིག་རྒྱག་ཁོག་པའི་ན་ང་ལ། །
རྩིག་པ་བརྩེགས་ནས་བཞག་ཡོད། །
452



གསུམ་པ། མཛའ་གཞས་དང་ཚིག་རྒྱག
ཁང་པ་འདོམ་གང་གྲུ་བཞི། །
རྒྱག་དགོས་ཡོད་ནས་བརྒྱབ་ཡོད། །
དར་ལྕོག་དཀར་དམར་ཁྲ་གསུམ། །
འཛུགས་དགོས་ཡོད་ནས་བཙུགས་ཡོད། །
གནམ་དང་སྤྲིན་པའི་མཚམས་ལ། །
འབྲུག་གི་འབྲུག་ཚང་བཅས་ཡོད། །
སྔགས་པ་ཞེ་པོ་ཡོད་ན། །
འབྲུག་ཚང་གཏོར་བར་ཕེབས་དང་། །
ཨ་ཁུ་བྲ་བོའི་མེ་ཏོག །
འབྲུ་གུ་མེད་པས་ཡག་བྱུང༌། །
ཁྱེད་ལ་འབྲུ་གུ་བྱུང་ན། །
ལུང་པར་ཤོང་ས་མ་རེད། །
གཙང་པོའི་ཕ་རིའི་ལྡེབས་ནས། །
གླིང་བུ་འཕྲེད་གླིང་གཏོང་གིས། །
གཏོང་མཁན་ངོ་ཡང་མ་ཤེས། །
ཉན་མཁན་སེམས་པ་སྐྱོ་བ། །
453



ལྷ་སའི་དམངས་ཁྲོད་གླུ་གཞས།
སྟག་གདན་གཟིག་གདན་སྒང་ག །
གཟིག་གི་མི་ཞིག་བཞུགས་བཞག །
ཞལ་ནས་གསུང་དགོས་མི་འདུག །
ཁམས་གསུམ་དབང་དུ་འདུས་བཞག །
རྒྱ་གར་གླང་པོ་ཆེལ། །
རན་པའི་རྟ་སྒ་བརྒྱབ་ཡོད། །
དེ་ལ་མ་རེད་གསུང་མཁན། །
སྟར་ཀ་ལགས་དང་ཨ་ཤུ@། །
སྤང་ལ་མེ་མདའ་བརྒྱབ་པས། །
རྡོ་གོང་རྡུལ་འཕྱུར་བྱས་བྱུང་། །
ཇུས་གཏོགས་མེད་པའི་རི་བོང་། །
རྡོ་གོང་འོག་ནས་དོན་བྱུང་། །
དུབ་ཚལ་ཆུ་ལ་སྦངས་པས། །
ཇབ་བེ་ཇོབ་བེ་མི་དགོས། །
དེ་ལ་བཀའ་བཀྱོན་གནང་མཁན། །
@
454
ཡུལ་སྐད་དེ་ཁམ་བུར་གོའོ། ་



གསུམ་པ། མཛའ་གཞས་དང་ཚིག་རྒྱག
སྡེ་ཁག་འདི་རུ་གནང་ཤོག །
ཇུས་དེ་རང་ཇུས་བཞག་ནས། །
མི་ཇུས་འདོན་པ་མ་གནང་། །
རྩམ་པ་ཆུ་སྐོར་བཞག་ནས། །
རང་འཐག་སྐྱོན་པ་མ་གནང་། །
གཙང་པོའི་ཁ་ལ་ལུས་པའི། །
རྒྱུག་པ་ཨ་ཀྱོག་པ་ཀྱོག །
ཁྱོད་རང་ཚུར་ཙམ་ཤོག་དང་། །
ང་ཡིས་བཟོ་ལྟ་སྟོན་ཆོག །
འཇོན་པོ་ཡོད་ནི་ཟེར་གྱིས། །
རྒོད་པོ་ཡོད་ནི་ཟེར་གྱིས། །
འགྲམ་པ་གཡས་པའི་ལྡེབས་ནས། །
ཤིག་གི་ཐིགས་པ་བརྒྱབ་བྱུང་། །
གངས་སྟོད་མཐོན་པོའི་ཕྱོགས་ལ། །
རི་གནས་ག་ཚོད་འདུག་ག །
455



ལྷ་སའི་དམངས་ཁྲོད་གླུ་གཞས།
རི་གནས་མང་པོ་མི་འདུག །
རི་གནས་བརྒྱ་དང་བཅུ་གཅིག །
རི་གནས་རྫོགས་ཞེས་རྫོགས་ཞེས། །
དར་ལྕོག་འཛུགས་ཞེས་འཛུགས་ཞེས། །
དར་ལྕོག་འཛུགས་ནི་མི་དགོས། །
སྐུ་རླུང་ཡར་འགྲོ་ཡིན་ན། །
ཁྱེད་ཅག་ཨ་མའི་ཨོ་ལོ། །
རིག་པ་བཀྲ་པོ་ཡོད་ན། །
ཆུ་ལ་ཐེལ་རྩེ་རྒྱག་མཁན། །
ཤོད་སོ་དོད་པོས་ཤོད་དང་། །
ང་ཅག་ཨ་མའི་ཨོ་ལོ། །
རིག་པ་བཀྲ་པོ་མེད་དེ། །
ཆུ་ལ་ཐེལ་ཙེ་རྒྱག་མཁན། །
ང་དང་སྦྲང་ཆང་ཟིལ་མ། །
ཁྱེད་ཅག་ཨ་མའི་ཨོ་ལོ། །
456



གསུམ་པ། མཛའ་གཞས་དང་ཚིག་རྒྱག
རིག་པ་བཀྲ་པོ་ཡོད་ན། །
ཆུ་ལ་སྦྲེང་བ་རྒྱུག་མཁན། །
ཤོད་སོ་དོད་པོས་ཤོད་དང་། །
ང་ཅག་ཨ་མའི་ཨོ་ལོ། །
རིག་པ་བཀྲ་པོ་མེད་དེ། །
ཆུ་ལ་སྦྲེང་བ་རྒྱག་མཁན། །
ང་དང་ལྕང་གསེབ་རླུང་བུ། །
ཁྱེད་ཅག་ཨ་མའི་ཨོ་ལོ། །
རིག་པ་བཀྲ་པོ་ཡོད་ན། །
བྲག་ལ་དཀར་རྩི་གཏོང་མཁན། །
ཤོད་སོ་དོད་པོས་ཤོད་དང་། །
ང་ཅག་ཨ་མའི་ཨོ་ལོ། །
རིག་པ་བཀྲ་པོ་མེད་དེ། །
བྲག་ལ་དཀར་རྩི་གཏོང་མཁན། །
ང་དང་ཐང་དཀར་རྒོད་པོ། །
457



ལྟ་སའི་དམངས་ཁྲོད་གླུ་གཞས།
ཨོ་ལོ་ང་ནི་བཤས་པའི། །
བཤས་རྒྱུད་རང་ད་མིན་དེ། །
ཤ་ཁོག་ལྕང་མ་འགེལ་འགེལ། །
འགེལ་དགོས་ཡོད་ན་བཀལ་ཆོག །
ཨོ་ལོ་ང་ནི་སྔགས་པའི། །
སྔགས་རྒྱུད་རང་ད་མིན་དེ། །
སེར་ར་བྲག་ལ་དགར་དགར། །
དགར་དགོས་ཡོད་ན་བཀར་ཆོག །
ཨོ་ལོ་ང་ནི་ལྕགས་བཟོའི། །
ལྕགས་རྒྱུད་རང་ད་མིན་དེ། །
ལྕགས་སྒྲིལ་ཟངས་སྒྲིལ་སྒྲིལ་སྒྲིལ། །
སྒྲིལ་དགོས་ཡོད་ན་བསྒྲིལ་ཆོག །
ལྕགས་ཧྲུག་ཚོང་རྒྱུ་ཡོད་དམ། །
ཟངས་ཧྲུག་ཚོང་རྒྱུ་ཡོད་དམ། །
ཁྱེད་རང་ཁ་ལ་འགྲིག་པའི། །
སྒོ་ལྕགས་ཚོང་རྒྱུ་ཡོད་དམ། །
458



གསུམ་པ་
མཛའ་གཞས་དང་ཚིག་རྒྱག
ལྕགས་ཧྲུག་ཚོང་རྒྱུ་ཡོད་དོ། །
ཟངས་ཧྲུག་ཚོང་རྒྱུ་ཡོད་དོ། །
ཁྱེད་རང་ཁ་ལ་འགྲིག་པའི། །
སྒོ་ལྕགས་ཚོང་རྒྱུ་ཡོད་དོ། །
ཁང་པ་རྡོ་ཁང་གྲུ་བཞི། །
དང་དོད་ལངས་ནས་བརྒྱབ་ཡིན། །
སྡུག་རོ་པུ་པུ་ཀུ་ཤུད། །
ཉམས་ཚོད་ལེན་པར་སླེབས་བྱུང་། །
དང་པོ་པད་ཁ་སེར་པོས། །
མེ་ཏོག་འདོགས་མདོག་ཁ་པོ། །
གཉིས་པ་ལག་པར་ལེན་དུས། །
སྦར་རུ་གང་ལས་མི་འདུག །
ཁང་པ་སྟེང་ཐོག་མེད་པའི། །
འོག་ཁང་མུན་པ་ནག་པ། །
ཁོག་ལྡིར་ཆོ་ཏོ་མེད་པའི། །
སྦོ་གྱེར་ཡར་ལ་གཟིགས་དང་། །
459



ལྷ་སའི་དམངས་ཁྲོད་གླུ་གཞས།
ཆུ་མོ་གྲམ་པ་གླིང་གི །
ལྷ་མོ་གནས་གསོས་བདེ་བ། །
སྤྱི་ཚོགས་གསར་པའི་ནང་གི། །
མི་དམངས་གནས་གསོས་བདེ་བ། །
སྤང་སྟོད་ཡར་གིའི་རྩྭ་ཁ། །
སུ་ཟ་འདི་ཟ་མི་འདུག །
གཏམ་དང་མི་ཁ་མེད་པའི། །
ཤུ་བ་ང་རས་བཟས་ཆོག །
རྟ་ཕོ་རྟ་རའི་ནང་ནས། །
མ་འདོད་རྒོད་མ་གཡུ་བྱ། །
རྒོད་མ་གཡུ་བྱས་ལན་ན། །
རྟ་ར་བཞག་ནས་ཕྱིན་ཆོག །
གཟིམ་ཆུང་སྦུག་ཐག་རིག་ཡང་། ། -
ཁྱེད་རང་བཞུགས་དགོས་མ་རེད། །
ཟུར་གསལ་སྙིང་སྡུག་ཡོད་ན། །
ཁྱེད་རང་ཐད་དགོས་ཐད་ཅིག །
460



གསུམ་པ་། རུ་ཛའ་གཞས་དང་ཚིག་རྒྱག
དཀར་པོའི་བྱེ་མའི་དཀྱིལ་ལ། །
ནག་པོ་སྡིག་པ་ར་ཉག །
ལྕགས་ཀྱི་ལྷམ་གོག་གྱོན་ནས། །
རྒྱག་རེས་རྒྱག་དགོས་བསམ་ཡོད། །
ཕར་རིའི་རྒྱ་ལྕང་སྡོང་པོ། །
སྐད་གྲགས་ཆེ་རང་དྲགས་ནས། །
ཁུ་བྱུག་རྭ་སྒྲེང་གཞུང་ནས། །
ཤུག་པ་བཞག་ནས་ཡོང་ཡོད། །
ཅོག་རྩེ་ཁྲི་ལྕོག་སྒང་ལ། །
རྡོ་ཅོག་ཚང་ཁ་མ་རྒྱོབ། །
སྟག་གདན་གཟིག་གདན་སྒང་ལ། །
ར་ལྤགས་ཐལ་འཚུབ་མ་རྒྱོབ། །
རྟ་ལ་སྒལ་རྨ་མེད་ན། ། །
རྟ་རྒྱབ་དེ་རུ་སྐྱོན་དང་། །
བཀའ་བཀྱོན་གནང་མཁན་མེད་ན། །
སྒོས་གཞིས་ཕྱོགས་ལ་འཁྲིད་དང་། །
461



ལྷ་སའི་དམངས་ཁྲོད་གླུ་གཞས།
རྟ་ལ་སྒལ་རྨ་མེད་དེ། །
ཉིས་བཞོན་ཁྱོགས་པ་མི་འདུག །
བཀའ་བཀྱོན་གནང་མཁན་མེད་དེ། །
སྒོས་གཞིས་སྤྲོ་པོ་མི་འདུག །
ཁྱེད་ཀྱི་ཐུགས་ལ་བབ་ན། །
ཉིས་བཞོན་རྟ་ཕོས་ཁྱོགས་ཡོང་། །
སྒོས་གཞིས་སྤྲོ་པོ་མེད་པ། །
གསུང་ཁུལ་ཙམ་ཞིག་མིན་ནམ། །
ཐུགས་སེམས་གཏིང་གི་བཀའ་མོལ། །
ཡིན་ན་རྟ་ཕོས་ལོས་ཁྱོགས། །
སྒོས་གཞིས་སྤྲོ་དང་མ་སྤྲོ། །
ང་རང་གཉིས་ཀྱི་ལས་རེད། །
སེམས་པས་ཁམ་སྡོང་བཏབ་པའི། །
ལས་ལ་མེ་ཏོག་ཤར་སོང་། །
འབྲས་བུ་མ་སྨིན་བར་དུ། །
སད་དང་སེར་བ་མ་གཏོང་། །
462



གསུམ་པ། མཛའ་གཞས་དང་ཚིག་རྒྱག
སེམས་གཉིས་འགྱུར་བ་མེད་པའི། །
དམ་བཅའ་སྙིང་ལ་བཀོད་ན། །
ཞིམ་པོའི་ལོ་གསུམ་ཁམ་བུར། །
གཡུར་ཟའི་འབྲས་བུ་བཏགས་ཡོད། །
ཁམ་སྡོང་མཐོ་རང་དྲགས་ཏེ། །
ལག་པས་སྟོབས་ས་མ་རེད། །
འབྲས་བུའི་ཐུགས་ལ་ཡོད་ན། །
པང་ཁའི་ནང་དུ་ཕེབས་ཤོག །
ཁམ་བུ་ཁ་ལ་ཞིམ་པ། །
མེ་ཏོག་མིག་ལ་མཛེས་པ། །
དོ་ནུབ་ཁམ་སྡོང་འོག་ཏུ། །
བཞུགས་ཞག་གནང་རྒྱུ་ཡིན་ནམ། །
ཆུ་དང་ཉ་མོ་གཤིབ་གཤིབ། །
ང་གཉིས་གཤིབས་རྒྱུ་བྱུང་ན། །།
དོལ་དང་ལྕགས་ཀྱུའི་གནོད་པ། །
བྱུང་ཡང་འགྱོད་པ་མི་འདུག །
463



ལྷ་སའི་དམངས་ཁྲོད་གླུ་གཞས།
ང་རང་གཉིས་ལས་དགའ་བ། །
སྟེང་ཕྱོགས་ལྷ་ལ་ཨེ་ཡོད། །
ལྷ་ཆེན་ཚངས་པ་དཀར་པོ། །
ང་རང་གཉིས་ལ་སྨོན་བཞག །
མཛའ་བའི་གཏམ་གྱི་མདུད་པ། །
ཁམ་སྡོང་འོག་ཏུ་གྲོལ་དུས། །
ཟླ་བ་རྒྱུ་སྐར་ཚོགས་ཀྱིས། །
རེ་སྨོན་ཡང་ཡང་བྱེད་ཀྱིས། །
ང་ཡི་སྙིང་ནས་བརྩེ་བའི། །
སྙིང་སྡུག་མིག་སྤུ་ནག་པོ། །
མཛེས་མ་མང་པོའི་དཀྱིལ་ནས། །
ཁྱེད་ལས་མཛེས་པ་མི་འདུག །
དེ་འདྲ་བཀའ་ཡང་མ་གནང་། །
བཀའ་ཡི་ཟུར་ཆ་མ་གནང་། །
མཛའ་མོའི་བརྩེ་གདུང་ཟབ་པའི། །
སེམས་པ་དེ་ལ་གཟིགས་དང་། །
464



གསུམ་པ། མཛའ་གཞས་དང་ཚིག་རྒྱག
ང་གཉིས་གཅིག་ཏུ་བསྒྲིལ་ཤོག །
ང་གཉིས་གཉིས་ལ་བསྒྲིལ་ཤོག །
ང་གཉིས་ཁ་བཏགས་དཀར་པོའི། །
རྒྱུ་དང་སྤུན་ལ་བསྒྲིལ་ཤོག །
སེམས་གཉིས་གཅིག་ཏུ་བསྒྲིལ་བའི། །
གཙང་མའི་ཡིད་ཀྱི་མཆོད་པ། །
ནམ་མཁའི་བླ་མ་དཀོན་མཆོག །
མར་མེ་བཞེས་རོགས་གནང་དང་། །
ཆུ་མོ་རྐ་འགོ་ཡ་ནས། །
མ་འགྱུར་བརྟན་ལ་བཞུགས་དང་། །
ཞིང་ཆུང་རྐ་ཐག་རིང་ཡང་། །
མཇལ་བའི་དུས་ཤིག་ཤར་ཡོང་། །
དབུས་ཀྱི་རི་རྒྱལ་ལྷུན་པོ། །
མི་འགྱུར་བརྟན་པོར་བཞུགས་དང་། །
ཉི་མ་ཟླ་བའི་སྐོར་ཕྱོགས། །
ནོར་ཡོང་བསམ་པ་མི་འདུག །
465



ལྷ་སའི་ང་ན་ངས་ཁྲོད་གླུ་གཞས།
རི་མགོ་མཐོ་ལ་མ་བལྟས། །
རི་དཔྱད་ཡག་ལ་བལྟས་ཡོད། །
བུ་མོ་མཛེས་པར་མ་བལྟས། །
ངང་རྒྱུད་རིང་ལ་བལྟས་ཡོད། །
ལྷ་སའི་བུམ་པ་རི་འདི། །
རི་མགོ་མཐོ་བར་མ་བལྟས། །
བསང་འདི་ཨ་དྲུང་འཁན་པའི། །
དྲི་མཆོག་ཞིམ་པར་བལྟས་ཡོད། །
རྟ་ནག་ལུང་པའི་ཕུ་ཡི། །
གར་ཕྲུག་སྤེན་པ་ཚེ་རིང་། །
ཁ་བཟོ་སྐྱེ་འབྲས་མེད་ཀྱང་། །
ཤ་གཙང་རུས་གཙང་ཡིན་ནོ། །
ང་ཚོ་སྔ་མོའི་མི་རེད། །
སྲིད་པ་ཆགས་པའི་རྡོ་རེད། །
རྡོ་ལ་དྲེགས་པ་འཁོར་ཀྱང་། །
མཇལ་སྙིང་གཞན་ལས་འདོད་པ། །
466



གསུམ་པ། མཛའ་གཞས་དང་ཚིག་རྒྱག
ང་གཉིས་གཉིས་པོའི་ལས་འདི། །
རྫ་མོའི་རོང་གི་ཆུ་རེད། །
ཤང་ཤང་རྣ་བས་ཐོས་ཀྱང་། །
མཇལ་འཕྲད་གསེར་ལས་དཀོན་པ། །
དྭངས་གཙང་ཆུ་མོ་ཁྱེད་ལ། །
སྐོར་བ་བསྐོར་འདོད་འདུག་སྟེ། །
ཡང་ཡང་ལངས་པའི་རླབས་ཀྱིས། །
གསེར་བྱ་ཀླད་ཁྲག་འཁྱོམས་པ། །
ཆུ་མོ་ཆུ་རིས་ཤིག་ཤིག །
རླུང་པོའི་རྒྱུག་ཕྱོགས་ཡིན་འགྲོ །
གསེར་བྱ་ཐུགས་གཡེང་མ་གནང་། །
ཆུ་མོའི་ཁ་ལ་ཕེབས་ཤོག །
ཀོ་བ་ཆུ་མོའི་གཞུང་ལ། །
འགྲོ་གིས་བསམ་པ་མ་གཏོགས། །
མཉན་དཔོན་བསོད་ནམས་འབྲུག་རྒྱལ། །
ཡིན་འགྲོ་བསམ་པ་མ་བྱུང༌། །
467



ལྷ་སའི་དམངས་ཁྲོད་གླུ་གཞས།
ཀོ་བ་འཕྲེད་ལ་བཏང་བས། །
ཆུ་མོའི་གཞུང་ལ་ཁྱེར་སོང་། །
གང་བྱས་ཁྱེར་ན་འཁྱེར་ཞིག །
ལས་འཕྲོའི་ཕྱོགས་ལ་འཁྱེར་ཞིག །
ཆུ་མོ་མར་འགྲོ་གཅིག་ལ། །
སེམས་པའི་ཡིག་ཆུང་བསྐུར་བས། །
ཉ་མོ་ཡར་ཡོང་གཅིག་ལ། ། །
ཡིག་ལན་ཡོད་པ་གནང་རོགས། །
ཆུ་ལ་ཡིག་ཆུང་བསྐུར་བས། །
གཏམ་ལ་གསལ་ཆ་མི་འདུག །
འོན་ཀྱང་ཆུ་ནང་ཉ་མོའི། །
ཐུགས་ལ་ཞོག་རོགས་གནང་དང་། །
ཀོ་བ་བྱ་ལས་མགྱོགས་པ། །
མཉན་དཔོན་ལྷ་ལས་མཚར་བ། །
མཉན་དཔོན་ལགས་ཀྱི་མཚན་ལ། །
བྱང་ཕྱོགས་ལྔ་ལྡན་ཞུ་ཡོད། །
468



གསུམ་པ། མཛའ་གཞས་དང་ཚིག་རྒྱག
ཀོ་བ་བཏང་སྟེ་མ་འགྲོ། །
དོན་གྲུབ་དཔལ་མོ་སྙིང་རྗེ། །
དོན་གྲུབ་དཔལ་མོ་འདྲ་བའི། །
འདྲ་སྐུ་བཞེངས་རོགས་གནང་དང་། །
གྲོ་མོ་རིན་ཆེན་སྒང་ལ། །
ཕེབས་མཁན་མི་ཞིག་བྱུང་ན། །
ཆེན་པོའི་ལག་རྟགས་མེད་དེ། །
སེམས་པའི་ཡིག་ཆུང་བསྐུར་ཆོག །
རི་མགོ་མཐོ་པོའི་ཉི་མ། །
དྲོ་རོགས་མེད་པའི་གྲང་རོགས། །
ཐག་རིང་རྒྱང་བའི་བྱམས་པ། །
དགའ་རོགས་མེད་པའི་སྐྱོ་རོགས། །
འདི་ནས་རིན་ཆེན་སྒང་ལ། །
སྨྱུག་མས་བརྙབ་ཀྱི་ཡོད་ན། །
དགའ་བའི་སྙིང་གྲོགས་བྱམས་པ། །
སྨྱུག་མའི་ནང་ལ་དྲངས་ཆོག ། .
469



ལྷ་སའི་དམངས་ཁྲོད་གླུ་གཞས།
ལྕང་མས་ཡོམ་ཡོམ་བྱེད་པ། །
འབྱུང་གཞི་རླུང་པོའི་འཕྲུལ་རེད། །
བྱིའུ་ཆུང་ཐུགས་གཡེང་མ་གནང་། །
ལྕང་རྩ་རྡོ་ཡིས་མནན་ཡོད། །
སྐྱིད་པོ་ཨེ་ཡོང་བསམ་སྟེ། །
ཞིང་ལ་སྲན་མ་བཏབ་པས། །
སྐྱིད་པོ་ཡོང་སྙིང་འདོད་ཤག །
སྲན་མས་ལག་གདང་བཏང་ཤག །
ཆུང་ཆུང་ཆུང་ནས་གསོས་པའི། །
ཆུང་ཆུང་སྲན་མའི་མེ་ཏོག །
དབྱར་སྟོད་འོང་ཁའི་རྒྱན་ཆ། །
དབྱར་སྨད་རྟ་ཕོའི་ཆག་རེད། །
རྒྱ་གར་ཤར་རིའི་ལྡེབས་ལ། །
རྨ་བྱའི་དཔུང་གདང་ཤིག་ཤིག །
རྒྱལ་བའི་དབུ་གདུགས་ཉན་པ། །
རྨ་བྱ་གཅིག་ལས་མི་འདུག །
470



གསུམ་པ། མཛའ་གཞས་དང་ཚིག་རྒྱག
མཛེས་པའི་གྲུ་ཙིའི་འོག་མཇུག །
གཡོག་གོ་གསུང་མཁན་མང་ཡང་། །
ཉམས་ཆུང་དཔག་པའི་དཔག་ཚོད། །
རྒྱ་གར་འབུ་རས་ཡོག་རེད། །
སྤང་རྡོ་སྐྱོན་པ་མ་གནང་། །
ཐུབ་པའི་དབུ་ལ་ཕོག་ཡོང་། །
ཀླུ་མོ་མཇལ་འདོད་འདུག་ན། །
མཚོ་རྫས་བསྣམས་ཏེ་ཕེབས་ཤོག །
ཀླུ་མོ་འཇལ་འདོད་འདུག་ལ། །
མཚོ་རྫས་འབུལ་དགོས་བསམ་ཡང་། །
རྒྱབ་ཀྱི་ཀླུ་བཙན་དམར་པོ། །
གཏུམ་པོ་གང་འདྲ་ཡོད་དམ། །
ཤར་གྱི་དཀར་གསལ་ཟླ་བ། །
ཤར་དང་ང་ལ་ཤར་བྱུང༌། །
ལས་ངན་སྤྲིན་པ་ནག་པོས། །
ང་ལ་བར་ཆད་མ་གཏོང་། །
471



ལྷ་སའི་དམངས་ཁྲོད་གླུ་གཞས།
ཚིགས་ཁེབས་མདའ་གཅིག་ནང་ལ། །
མཛུབ་གཉིས་ཐར་གྱི་ཡོད་ན། །
གསར་པ་བློ་ལ་ཡོད་པས། །
རྙིང་པའི་འགྲོ་སྟངས་གནང་ཤོག །
ཧ་ལོ་གཟུགས་བྱད་རིང་ལ། །
སྐལ་བཟང་སྟེར་བཟོ་དོད་པ། །
ང་ལ་དགོས་པའི་མེ་ཏོག །
དྲི་ཞིམ་སྒྲོལ་མས་འགྲིག་ག །
མེ་ཏོག་ཐག་འཁྱུད་འདྲ་བའི། །
བརྩེ་དུང་ཁྱེད་ལ་ཡོད་ན། །
ཧ་ལོས་ལྡུམ་རའི་ནང་ནས། །
སེར་ཆེན་བཞག་སྟེ་ཡོང་ཆོག །
སེམས་ཉིད་ལྕགས་ཀྱི་ཨ་ལོང་། །
ནད་མེད་གཅོང་ལ་ཚུད་སོང་། །
སྨན་པ་བརྒྱ་ཡིས་མ་ཕན། །
འདྲིས་པའི་ཆུང་འདྲིས་དགོས་ཀྱིས། །
472



གསུམ་པ། མཛའ་གཞས་དང་ཚིག་རྒྱག
བ་མོ་བཞོས་པའི་འོ་མས། །
སེར་པོའི་མར་ཞིག་བྱུང་ན། །
མ་ངས་བློ་གཏད་བཅོལ་ནས། །
མཆོད་མེ་རྒྱུན་དུ་ཕུལ་ཆོག །
ཆུང་འདྲིས་ཆུང་འདྲིས་མ་ཟེར། །
ཆུང་ནས་གཤིབས་རྒྱུ་མ་བྱུང་། །
དགོང་གཅིག་ལུས་པོ་འདྲེས་པར། །
ཆུང་འདྲིས་ཟེར་ལོང་མི་འདུག །
སྔོན་ཆད་རྡོ་བཀྱག་རིང་པོ། །
མ་འཛེགས་ཞུ་ཡས་མི་འདུག །
ད་ཆ་ས་རོ་རྡོ་རོ། །
སུ་ཡིས་འཁྱེར་ནས་འཁྱེར་ཞིག །
སྟར་ཁ་སྟར་རྡོག་གཅིག་ལ། །
ཧར་སྒྲ་དེ་འདྲ་ཡོད་ན། །
སྟར་སྡོང་སྒལ་པར་འཁུར་དུས། །
ཧར་སྒྲ་གང་འདྲ་མེད་གཤིས། །
473



ལྷ་སའི་དམངས་ཁྲོད་གླུ་གཞས།
སྔོན་ཆད་ཕྲུ་གུའི་བློ་བྱས། །
རྒྱ་གར་བྱི་རིལ་ཟས་ཡོད། །
ད་ཆ་ཤིང་ཏོག་ཨ་མྲར། །
ཞེན་པ་ལོག་སྟེ་བསྡད་ཡོད། །
ཁམ་བུ་ཟས་པའི་ཚིག་གུ །
གད་སྙིགས་དཀྱིལ་དུ་གཡུགས་པས། །
ཁམ་སྡོང་མ་སྐྱེས་དགུ་སྐྱེས། །
རྩིག་པའི་གསེབ་ནས་སྐྱེས་བྱུང༌། །
ལས་དབང་བཙན་པོའི་བཀའ་དང་། །
ཆར་ཆུ་དྲོད་གཤེར་འཛོམས་པ། །
ཚིག་གུས་རྩིག་པའི་གསེབ་ནས། །
མྱུ་གུ་རྒྱས་ཏེ་ཡོང་ཡོད། ། །
ཁམ་སྡོང་གསོ་ཡང་མ་ཤེས། །
རྩ་བཀོག་བཏང་ཡང་མ་ཤེས། །
ལྟས་ངན་རྙིང་མ་ཞྭ་འཁྲིལ། །
ག་རེ་བྱས་པའི་ལས་རེད། །
474



གསུམ་པ༌། མཛའ་གཞས་དང་ཚིག་རྒྱག
ཁམ་བུ་མ་ཟས་གོང་ནས། །
བསམ་བློ་ཞིབ་མོར་གཏོང་དགོས། །
ནང་མ་ཞྭ་ལ་འཁྲིལ་དུས། །
འགྱོད་པས་ཕན་པ་མི་འདུག །
ཁམ་བུ་སློ་མ་གང་ལ། །
ལྗགས་གྲངས་གནང་གི་ཡོད་ན། །
ཚུར་ལ་གནང་བའི་ཁམ་བུ། །
ཕར་ལ་བཞེས་རོགས་གནང་དང་། །
རྟ་ལ་མ་བཞོན་གོང་ནས། །
སྒ་ལ་ཅག་ཅག་གནང་དང་། །
བཞོན་སོ་ཚར་ནི་མེད་པ། །
བློས་སུ་གཏོང་གི་མ་རེད། །
བྱུང་ན་གསེར་གྱི་ཚིགས་ཁེབས། །
མ་བྱུང་དངུལ་གྱི་ཚིགས་ཁེབས། །
ཞ་ཉེ་དཀར་པོའི་ཚིགས་ཁེབས། །
བྱུང་དང་མ་བྱུང་མི་འདུག །
475



ལྷ་སའི་དམངས་ཁྲོད་གླུ་གཞས།
རྒྱ་གར་རྨ་བྱའི་སྒྲོ་མདོངས། །
བྱུང་ན་བསམ་པ་མ་གཏོགས། །
བོད་ལ་བྱ་དེའི་གཞུ་གུ །
མེད་པ་རང་དང་མ་རེད། །
ཁྱེད་རང་ཕེབས་སར་ཕེབས་ཤིག །
སེ་བ་འཁྲུངས་སར་འཁྲུངས་ཡོད། །
ཁྱེད་རང་ཕེབས་སའི་ལམ་བུ། །
སེ་བས་བཀག་གི་མ་རེད། །
རྒྱ་ལམ་འགྲུལ་པས་བལྟས་ན། །
ཆོ་ལོ་ཉི་མ་དྲོ་བ། ། །
ཆོ་ལོ་ང་རས་བལྟས་ན། །
བྲག་ལ་རླུང་པོ་ལྡང་བ། ། །
བྲག་རིའི་དགོན་པ་གསར་ལ། །
ཐུགས་དམ་ཞུ་བར་ཕྱིན་པས། །
བྲག་རི་གཡང་གཟར་ཅན་གྱིས། །
སེ་འབྲུ་མ་ཟ་གསུངས་བྱུང༌། །
476



གསུམ་པ། མཛའ་གཞས་དང་ཚིག་རྒྱག
མེ་ཏོག་པད་མ་དཀར་པོའི། །
དྲི་བཟང་ཀུན་ལ་ཁྱབ་ཀྱང་། །
པད་སྡོང་འོག་ལ་སྡིག་རྭ། །
ཡོད་འགྲོ་བསམ་པ་མ་བྱུང་། །
སེ་བ་རང་ད་དྲག་པ། །
རྒྱབ་རི་བྲག་ལ་བཅོལ་ཡོད། །
སྡུག་ན་སེ་འབྲུ་སྡུག་པ། །
ཟག་ས་གྲོག་མོའི་རོང་རེད། །
ཕ་མས་གཡུགས་ན་སྡུག་པ། །
ཕ་མ་གཅིག་ལས་མི་འདུག །
བྱམས་པས་གཡུགས་ཀྱང་དྲགས་པ། །
བྱམས་པ་གཅིག་བཞག་གཉིས་སྒྲུག །
རི་འདི་གཡས་རི་གཡོན་རི། །
ཕག་པའི་ཟེ་ལས་རྩུབ་པ། །
དེ་ལ་ལྷ་བྱ་བཞག་སྟེ། །
འདྲེ་བྱ་འཁོར་ས་མ་རེད། །
477



ལྷ་སའི་དམངས་ཁྲོད་གླུ་གཞས།
ཁམ་སྡོང་མ་སྐྱེས་དགུ་སྐྱེས། །
རྫབ་དོང་ནང་ལ་སྐྱེས་བཞག །
འབྲས་བུ་ཡག་རིགས་ཡག་ཚད། །
རྫབ་དོང་ནང་ལ་ཟག་སོང་། །
ཁྲུང་ཁྲུང་བྱང་ལ་འགྲོ་བར། །
ཕག་པར་ཇུས་གཏོགས་མི་འདུག །
ཕག་པ་ཕག་ཚང་ནང་ལ། །
སྡུག་རྐུབ་བཙུམ་སྟེ་སྡོད་ཅིག །
ས་འདི་ཁ་བཞུར་གཏིང་འཁྱགས། །
རྟ་ཕོ་གཏོང་ས་མ་རེད། །
བྱམས་པ་ཁ་འཛུམ་ཁོག་ནག །
སྙིང་གཏམ་ཤོད་ས་མ་རེད། །
དཀར་པོ་བྱེ་མའི་དཀྱིལ་ལ། །
ནག་པོ་སྡིག་པ་རྭ་ཙ། །
ལྕགས་ཀྱི་ལྷམ་ཆུང་གྱོན་པས། །
འདྲད་འདྲད་གཏོང་བར་སླེབས་བྱུང་། །
478



གསུམ་པ། མཛའ་གཞས་དང་ཚིག་རྒྱག
ཆུ་དེ་ཀོང་མོ་ཆུང་ཆུང་། །
ཆུ་རྙོག་ཀོང་མོའི་ཕྱེད་ཀ །
དེ་འདྲའི་ཆུ་མོའི་ཁ་གཏིང་། །
ཡོད་འགྲོ་བསམ་པ་མ་བྱུང༌། །
ཆུ་མོ་ཕེབས་ཤིག་ཕེབས་ཤིག །
ཉིན་མཚན་མེད་པར་ཕེབས་ཤིག །
ཉ་མོ་རང་གི་བློ་གཏད། །
རྡོ་རྗེའི་བྲག་ལ་བཅོལ་ཡོད། །
དཀར་ཡོལ་ཆག་ན་རྡོ་རེད། །
རི་མོ་རྒས་ན་ཚོན་རེད། །
རྒྱ་ཡི་ཚོང་དཔོན་ཡོང་དུས། །
གཅིག་བཞག་གཉིས་སྒྲུག་འདེམས་ཆོག །
དཀར་ཡོལ་དཀར་སངས་གཅིག་ལ། །
རི་མོ་བཀྲ་ཤིས་རྟགས་བརྒྱད། །
དེ་འདྲའི་དཀར་ཡོལ་འགྲུབ་ཀྱང་། །
རི་མོ་འགྲུབ་ས་མ་རེད། །
479



ལྷ་སའི་དམངས་ཁྲོད་གླུ་གཞས་
དཀར་ཡོལ་དཀར་སངས་ནང་ལག །
སེང་གེའི་འོ་མ་བླུགས་ཡོད། །
སྡུག་ཤི་རྒྱག་རྒྱུ་གཅིག་གིས། །
སྣག་ཚའི་ཐིགས་པ་བརྒྱབ་སོང་། །
དཀར་ཡོལ་དཀར་སངས་ན་ང་ལ། །
འོ་ཞོ་དཀར་མོ་བླུགས་བཞག །
ནམ་མཁའི་བླ་མ་དཀོན་མཆོག །
དེ་ལ་གནག་གནག་མ་གཏོང་། །
དབྱར་ཁ་འོང་ཁའི་དཀྱིལ་ལ། །
སྐྱེས་དང་མང་པོ་སྐྱེས་ཡོང་། །
སྐྱེས་ཚད་ཞལ་ལ་མཆོད་ན། །
ནམ་ཞིག་དུག་དང་འཕྲད་ཡོང་། །
སྟར་ཁར་རྡོ་གཅིག་གཞུས་པས། །
ཉི་ཤུ་ཐམ་པ་བབས་བྱུང་། །
ང་རང་གཅིག་ལས་མི་དགོས། །
བཅུ་དགུ་ག་ལེ་བཞུགས་དང་། །
480



--
--
--
གསུམ་པ། མཛའ་གཞས་དང་ཚིག་རྒྱག
མེ་ཏོག་ཁོག་མའི་ནང་ནས། །
སྐྱེས་ལུགས་དེ་ལས་མེད་པར། །
བསམ་བློ་བུམ་པའི་ནང་། །
བཏང་དང་མ་བཏང་མི་འདུག །
སྙེ་མོ་རྒྱལ་བྱེད་དགོན་པའི། །
ཆོས་མཛད་ཧ་ལོའི་མེ་ཏོག །
སྤོས་ལ་དྲི་མ་མི་འདུག །
སྒྲེང་དེ་ཁ་ལ་བཞུགས་དང་། །
སྤ་མ་བ་ལུའི་དཀྱིལ་ལ། །
འུར་རྡོ་སྐྱོན་པ་མ་གནང་། །
བྱིའུ་ཆུང་ཨ་མ་མེད་པ། །
བ་ལུའི་དཀྱིལ་ལ་ཡོད་རེད། །
སྐར་མ་མང་པོའི་དཀྱིལ་ནས། །
པ་སངས་སེམས་པ་སྐྱོ་བ། །
མི་ཚོ་སྐར་གྲལ་བསྒྲིགས་དུས། །
པ་སངས་ལ་མོ་བརྒྱབ་སོང་། །
481



ལྷ་སའི་དམངས་ཁྲོད་གླུ་གཞས།
གནམ་ལ་སྐས་ཀ་བཙུགས་ནས། །
སྨིན་དྲུག་ཟིན་འདོད་ལངས་སོང་། །
ཆུ་ལ་ཤེལ་སྒོ་བཙུགས་ནས། །
ཉ་མོ་ཟིན་འདོད་ལངས་སོང་། །
སྙེ་མོའི་གཞུང་ནས་ཐོན་པའི། །
བག་སྒོར་སྐམ་པོའི་ཁྱོབ་ཁྲོབ། །
གནས་ཆུང་བྲག་ལ་བརྡབས་པས། །
དན་བག་ཁྱི་སྒྲས་ཁེངས་སོང་། །
ཕ་རིའི་བྲག་ལ་ཞུས་པས། །
ཚུར་རིའི་འུག་པ་འདྲོགས་སོང་། །
ལྟས་ངན་འུག་པ་འདྲོགས་འདྲོགས། །
འདྲོགས་ཡོང་བསམ་པ་མ་བྱུང་། །
བསམ་ཡས་བསམ་སྟེ་མ་ཡོང་། །
ཆོས་སྐྱོང་བསམ་སྟེ་ཡོང་ཡོད། །
ང་ལ་ཆོས་སྐྱོང་ཆེན་མོའི། །
ལུང་བསྟན་གནང་རོགས་གནང་དང་། །
482



གསུམ་པ།། མཛའ་གཞས་དང་ཚིག་རྒྱག
བསམ་ཡས་བྱ་ཕོ་དཀར་པོ། །
བྱ་སྐད་སྔ་པོ་མ་རྒྱོབ། །
ང་དང་ཆུང་འདྲིས་བྱམས་པ། །
སྙིང་གཏམ་ཤོད་འཕྲོ་ལུས་སོང་། །
ལས་མོ་འདི་ད་དྲགས་པ། །
བསམ་བློའི་གཏོང་ཕྱོགས་ཡིན་འགྲོ། །
དེ་ལས་བསམ་ཡས་གཞུང་གི །
མི་རྟག་འཆི་བ་སྡུག་པ། །
ཆུང་དུས་ཕ་མ་བྱམས་པ། །
ལས་ཀྱི་དགྲ་ལ་བསྐོས་སོང་། །
ལས་ཀྱི་ལས་གྲལ་མ་ཤོག །
མང་པོའི་དཀྱིལ་ལ་འགྱོད་བྱུང་། །
ཤྭ་བ་རྭ་ཅོ་རིང་ཡང་། །
གནམ་གྱི་ཀ་བ་མི་ཉན། །
རི་བོང་སུག་ལག་ཐུང་ཡང་། །
ལ་མོ་འདྲ་འདྲ་བརྒྱབ་ཡོད། །
483



ལྷ་སའི་དམངས་ཁྲོད་གླུ་གཞས།
སེམས་པ་དགོས་ན་ཕུལ་ཆོག །
ལུས་པོ་ལྕོག་ས་མི་འདུག །
ལུས་པོ་དབང་ཆེན་དཔོན་པོའི། །
ཕྱག་ཐོའི་ནང་ལ་ཚུད་སོང་། །
ཉི་མ་ལ་ལ་ཐད་སོང་། །
གྲིབ་སོ་ས་ལ་བབས་སོང་། །
ལས་དཔོན་དགོངས་པ་མ་ཚོམས། །
ལས་ཐག་གཅོད་པ་གནང་དང་། །
ལྕང་མ་ང་ཡིས་བཏབ་ཡོད། །
ལྕང་ཆུ་ང་ཡིས་བཏང་ཡོད། །
ལྕང་མའི་བསིལ་གྲིབ་འོག་ལ། །
སྐུ་ངོ་སྤྲོ་པོ་གནང་འདུག །
ཐོ་རེངས་བྱ་ཕོ་ཚལུའི། །
བྱ་སྐད་སྙན་པོ་མ་བྱུང་། །
ཉམས་ཆུང་མི་གཡོག་རྒྱུགས་མཁན། །
484



གསུམ་པ། མཛའ་གཞས་དང་ཚིག་རྒྱག
ལོངས་ཤོག་ཟེར་བའི་བརྡ་རེད། །
རི་མགོ་མཐོ་པོའི་དར་ལྕོག ། །
གཡུག་གཡུག་ཉིད་ཀྱིས་ཟད་སོང་། །
བུ་མོ་མི་གཡོག་རྒྱུགས་མཁན། །
རྒྱུག་རྒྱུག་ཉིད་ཀྱིས་ཟད་སོང་། །
མ་བསླུ་བསམ་པས་བསླུས་སོང་། །
བཟང་བཟང་ལྷ་མོས་བསླུས་སོང་། །
བུ་གསུམ་སྐྱེས་པའི་ཨ་མར། །
སྙིང་གཏམ་བཤད་པ་སྔ་སོང་། །
ཨ་ཅག་ལྷ་མོ་ལྷ་རེད། །
ལྷ་མོའི་ཐུག་པ་ཆུ་རེད། །
རྒྱ་ནག་ཤེལ་སྒོ་མི་དགོས། །
ཕོར་པའི་ནང་ལ་བལྟས་ཆོག །
རྟ་ཕོ་ཆག་གིས་གསོས་ཏེ། །
485



ལྷ་སའི་དམངས་ཁྲོད་གླུ་གཞས།
རྐང་ཐང་འགྲོ་དགོས་བྱུང་ན། །
རྟ་ར་གྲུ་བཞིའི་ནང་ལ། །
བཏགས་དང་མ་བཏགས་མི་འདུག །
རྟ་ཕོ་ཕུན་ཚོགས་རྐྱང་པོ། །
འགྲོས་ལ་སྐྱོན་ཚོད་གནང་དང་། །
རྟ་དམག་ལྔ་བརྒྱའི་དཀྱིལ་ལ། །
ང་གཉིས་འགྲོ་དགོས་ཤར་སོང་། །
གནས་བཟོད་བདེ་ལ་བལྟས་ན། །
སུ་ཡང་སྐྱོང་དགོས་མི་འདུག །
སེམས་པ་སྐྱོ་བ་བསམ་དུས། །
ཕུགས་སུ་བརྟེན་ཡུལ་མི་འདུག །
--
--
ཤར་ཕྱོགས་སྤྲིན་པ་དཀར་པོ། །
བརྒྱབ་པའི་ལྷན་པ་མ་རེད། །
ཉི་མ་སྤྲིན་པའི་འོག་ནས། །
དྭངས་བའི་དུས་ཤིག་ཤར་ཡོང་། །
486



གསུམ་པ། མཛའ་གཞས་དང་ཚིག་རྒྱག་
ལྷ་ས་ནོར་བུའི་གླིང་ལ། །
ནོར་བུ་མི་འདུག་མ་གསུངས། །
ཇོ་ཤཱཀ་ཡིད་བཞིན་ནོར་བུ། །
ནོར་བུ་མིན་ན་གང་ཡིན། །
ཁ་བཏགས་རིང་ནི་གང་ཡོད། །
དཀར་ཁ་གཙང་བ་དགའ་དྲག །
གྲོགས་པོ་མང་ནི་གང་ཡོང་། །
དམ་ཚིག་གཙང་བ་དགའ་དྲག །
ལྷ་ས་ལྷ་ས་སྐྱིད་པ། །
དེ་ལས་ལྷ་ཀླུ་སྐྱིད་པ། །
ལྷ་ས་ལྷ་ཀླུའི་བར་གྱི། །
རྫོང་རྒྱབ་ཀླུ་ཁང་སྐྱིད་པ། །
རི་འདི་སྨིན་དྲུག་རྫ་རི། །
མཐོ་དང་མ་མཐོ་མི་འདུག །
དེ་ལ་གཉའ་སྒ་གཏོད་མི། །
ནམ་མཁའི་ཁ་བ་དཀར་པོ། །
487



ལྷ་སའི་དམངས་ཁྲོད་གླུ་གཞས།
གོམ་གསུམ་ཕར་ལ་སྤོས་པའི། །
རྒྱལ་པོའི་ལྡུམ་རར་སླེབས་བྱུང་། །
སེམས་པའི་སྐལ་བཟང་མེ་ཏོག །
ཞལ་ཁ་ཕྱེ་རོགས་གནང་དང་། །
སྙིང་སྡུག་སྙིང་གི་ཚིལ་ལུ། །
ཕར་ཙམ་གཤིག་པ་གནང་དང་། །
གཏན་གྲོགས་ཟེ་མ་ར་མགོ །
ཕར་ཙམ་ཕ་ནས་ཡོང་གིས། །
ཆུ་མོ་ཁ་ཞེང་ཆེ་ཡང་། །
གྲུ་ཤན་རྟ་མགོའི་འོག་རེད། །
བུ་མོ་ལྟ་བ་མཐོང་ཡང་། །
སྟག་ཤར་གཞོན་པའི་འོག་རེད། །
མཇིང་པ་སྦོམ་པོ་ཡོང་འདྲ། །
རྒྱ་ཚ་གླང་གི་རྒྱུད་རེད། །
ལྟ་བ་མཐོ་པོ་ཡོང་འདྲ། །
ཡབ་གཞིས་ཚང་གི་རྒྱུད་རེད། །
488



གསུམ་པ་། མཛའ་གཞས་དང་ཚིག་རྒྱག
དཀར་གསལ་ཟླ་བའི་དཀྱིལ་གྱི། །
རི་བོང་བློ་ལྡན་ཤེས་རབ། །
འཛམ་གླིང་མུན་པ་སེལ་བར། །
ཁྱེད་ལས་ལྷག་པ་མི་འདུག །
ཚིགས་ཁེབས་གཡུ་ཁྲའི་བདག་པོ། །
བྱང་བརྒྱུད་འགྲིམས་ཏེ་ཐད་སོང་། །
ཚིགས་ཁེབས་རང་དང་དྲགས་པ། །
བྱང་བརྒྱུད་འགྲིམས་མཁན་སྡུག་པ། །
ཆུ་མོའི་གཞུང་ལ་འགྲོ་དུས། །
ཆུ་རྒྱུད་རྒྱལ་པོས་མ་བསླུ། །
སྐྱིད་སྡུག་མི་ལ་རེ་དུས། །
ཆུང་འདྲིས་བྱམས་པས་མ་བསླུ། །
ཐ་མག་ཤིག་རས་ཟེར་བ། །
ཞིམ་པོའི་ཟས་ཤིག་མ་རེད། །
ལས་ངན་སྡིག་པའི་འཕྲུལ་གྱིས། །
དབྱིངས་ཀྱི་ནང་ལ་ཚུད་སོང་།
489



ལྷ་སའི་དམངས་ཁྲོད་གླུ་གཞས།
ཐ་མག་ཤིག་རས་ཟེར་བ། །
ཞིམ་པོའི་ཟས་ཤིག་མིན་ཡང་། །
སྐྱོ་པོའི་བྱང་ཐང་འགྲིམས་དུས། །
ཕ་མ་གཉིས་ལས་ལྷག་པ། །
སྦག་ཅོག་གྲུ་བཞིའི་སྟེང་གི །
བཅུ་དྲུག་རྣ་བ་ཉོན་དང་། །
བུ་ངའི་སྦག་ཁུག་ནང་ལ། །
སེམས་པ་སྐྱོ་ལས་མི་འདུག །
ཆུ་མོ་ཤེལ་ལས་དྭངས་པ། །
ཤེལ་དཀར་ལྷ་ཆུ་དཀར་པོ། །
ཁ་ཅིག་སྐོམ་དུས་མ་ཕན། །
ལྷ་ཆུ་ག་ལེ་བཞུགས་དང་། །
མཚར་བའི་གཡུ་གཅིག་རྙེད་བྱུང་། །
གཡུ་ཉམས་དཔྱད་རྒྱུ་མ་བྱུང་། །
ནམ་མཁའི་བླ་མ་དཀོན་མཆོག །
དྲུག་དམར་ཡིན་པ་ཤོག་ཅིག །
490



གསུམ་པ་་ ཅ་ཛའ་བ་ཞེས་དང་ཚིག་རྒྱག
གཡུ་དེ་དྲུག་དམར་དྲུག་སྨུག །
གཡུ་ཡི་རྒྱལ་པོ་ཡིན་པ། །
མུ་ཏིག་དར་ལ་བརྒྱུད་དུས། །
དཀྱིལ་འཛུགས་ཁྱེད་ཀྱི་གནང་རོགས། །
ད་ལོ་བཏབ་པའི་དཀྱིལ་ནས། །
གྲོ་ལས་ཡག་པ་མི་འདུག །
དཔོན་བཟང་ཁྲི་ལ་ཕེབས་དུས། །
བཞེས་གྲོ་ལོ་བ་ཡོད་དོ། །
ཕ་རྒྱུད་ཙན་དན་སྡོང་པོ། །
མ་རྒྱུད་ལྷ་ཤིང་ཤུག་པ། །
ང་རང་སྲན་མའི་མེ་ཏོག །
ཆུང་འདྲིས་ལོ་གསུམ་ཁམ་བུ། །
རྫ་ཁོག་ཆག་པས་ཡག་བྱུང་། །
ཁྲོ་ཟངས་ལག་ཏུ་ཐེབས་བྱུང་། །
བྱམས་པས་གཡུགས་པས་ཡག་བྱུང་། །
དམ་པའི་ཆོས་དང་མཇལ་བྱུང༌། །
491



ལྷ་སའི་དམངས་ཁྲོད་གླུ་ཞེས་
ཆོས་ཀྱི་ཆོས་བཟང་དྲན་བྱུང་། །
ཡར་འབྲོག་བསམ་སྡིངས་དྲན་བྱུང༌། །
བསམ་སྡིངས་མིག་གིས་མ་མཐོང་། །
རྒྱ་གླིང་རྣ་བས་ཐོས་བྱུང་། །
ཡར་འབྲོག་མཚོ་མོའི་སྟེང་གི །
ཞབས་དྲུང་རྡོ་རྗེ་ཕག་མོ། །
འཇིག་རྟེན་བློ་ལ་མི་འདུག །
སྐྲ་ཕུད་བཞེས་རོགས་གནང་དང་། །
ཡར་འབྲོག་མཚོ་ཁའི་མི་དེ། །
ཨ་ཆུ་འཁྱག་གིས་མ་གསུངས། །
ཞབས་དྲུང་རྡོ་རྗེ་ཕག་མོ། །
རས་རྐྱང་མཆོད་དེ་བཞུགས་འདུག །
གསེར་གྱི་ལྕོག་ཙེའི་སྒང་ལ། །
གཡུ་ཡི་ནེ་ཙོ་བབས་ཡོད། །
ཇ་ཆང་འདོད་རྒུ་འཛོམས་པའི། །
མངོན་ཤེས་ཤོད་རོགས་གནང་དང་། །
492



གསུམ་པ་། ༢.ཛའ་གཞས་དང་ཚིག་རྒྱག
བཏབ་པའི་ལོ་ག་ལྗང་པར། །
སད་དང་སེར་བ་མ་གཏོང་། །
མ་བཏབ་ཕོ་རོག་ཉུང་མ། ། །
སུ་ཡིས་འཁྱེར་ནའི་འཁྱེར་ཞིག །
ཤ་གཅིག་ཟས་པའི་རུས་པ། །
ལ་མོའི་རྒྱབ་ལ་གཡུགས་ཡོད། །
དེ་ལ་རུས་འབྲད་རྒྱག་མཁན། །
སྣང་བ་འཁྲུལ་བའི་རྟགས་རེད། །
དགའ་རོགས་མེད་པའི་སྐྱོ་རོགས། །
གདོང་དཀར་ཤུག་པའི་དར་ལྕོག །
རྒྱབ་ཀྱི་ལྷགས་ལ་མ་ཕན། །
མདུན་གྱི་ཉི་མ་བསྒྲིབ་སོང་། །
རྟ་ཕོ་གཏོང་བ་སྔ་སོང་། །
སྲབ་མདའ་འཐེན་པ་ཕྱིས་སོང་། །
རྟ་ཕོས་རི་རྒྱུགས་ཀླུང་རྒྱུགས། །
བྱས་ཡོང་བསམ་པ་མ་བྱུང༌། །
493



ལྷ་སའི་དམངས་ཁྲོད་གླུ་གཞས།
རྟ་རྒོད་རི་ལ་ཤོར་སོང་། །
གནས་ཤེར་བུ་མོ་མཚོ་མོ། །
རྙི་དང་ཞགས་པས་མ་ཟིན། །
གར་འགྲོའི་ས་ལ་གཏོང་ཤོག །
ཤ་ཚ་བརྩེ་དུང་མེད་པའི། །
ཆུང་འདྲིས་མ་བཞེངས་ལྷ་སྐུ། །
འགྲོས་དང་གོམ་པ་མེད་པའི། །
རྟ་ཕོ་རྐང་ཆག་ཡིན་པ། །
ཕ་རིའི་རྫ་གསེབ་ལྡེབས་ནས། །
སུག་ལག་གྲངས་མེད་བཀོག་ཡོད། །
ང་དང་ཆུང་འདྲིས་བྱམས་པའི། །
མི་ཁ་འཁྲུ་ཡག་ཡིན་ནོ། །
ཚིགས་ཁེབས་ལྕགས་དཀྲིས་ཟངས་དཀྲིས། །
མཛུབ་མོ་བཙུམ་པ་མ་གནང་། །
མཛུབ་མོར་རན་པའི་མཛུབ་རྒྱུས། །
དཀོན་མཆོག་གསུམ་གྱིས་གནང་ཡོད། །
494



གསུམ་པ། མཛའ་གཞས་དང་ཚིག་རྒྱག
སྤང་དང་གཡག་གུ་རོག་པོ། །
མཐུན་ན་བསམ་པ་མ་གཏོགས། །
ལྷ་གཡག་ཞོལ་པོའི་རྩྭ་ཁ། །
ག་ནས་ཟས་ཟས་ཡིན་ནོ། །
སྤང་ལ་ཕྱིན་པ་མ་གཏོགས། །
སྤང་རྩྭ་ཟ་གི་མ་རེད། །
སྐུ་རྩེད་ཞུས་པ་མ་གཏོགས། །
སྐུ་ལུས་འདྲེས་ཀྱི་མ་རེད། །
ཚིགས་ཁེབས་མ་གཞི་རག་རེད། །
ཕྱག་ཁུངས་རིན་ཆེན་གསེར་རེད། །
མ་གཞི་རག་ལས་མེད་པར། ། །
རིན་ཆེན་གསེར་གྱིས་གང་ཡོང་། །
ཆུ་དེ་ནུ་མའི་ནུ་ཆུར། །
ང་ནི་སྐྲ་ལོ་མི་འཁྲུ། །
སྐྲ་ལོ་དག་རྒྱུ་མེད་པའི། །
ཉ་མོའི་སྙིང་རྩ་དཀྲུག་ཡོང་། །
495



ལྷ་སའི་དམངས་ཁྲོད་གླུ་གཞས།
ཆུ་ཞིག་ལེན་དགོས་མེད་དེ། །
ཡུར་བུར་ཀྱག་ཀྱག་ཞུས་ཡོད། །
བྱམས་པ་བཙལ་དགོས་མེད་དེ། །
སྙིང་རྩ་དཀྲུག་དཀྲུག་ཞུས་ཡོད། །
དཀར་ཡོལ་བང་ཁྲིའི་སྒང་ལ། །
དོན་མེད་སེར་ཁ་གས་སོང་། །
ཡང་ན་དྲུག་སེ་ཆག་དང་། །
སེམས་པའི་ཁོ་ཐག་ཆོད་ཡོང་། །
མ་བཏབ་ཤ་ཁ་ལོ་སྐོར། །
འབྲས་བུ་སྨིན་རྒྱུ་ཡོད་ན། །
ཐོག་ཀའི་དར་ཤིང་སྐམ་པོར། །
ཡལ་ག་སྐྱེ་རྒྱུ་ཡོད་རེད། །
ཆུ་འཁོར་གསར་པ་བཙུགས་ཏེ། །
ལོ་དང་ཟླ་བ་མ་སོང་། །
རྩམ་པ་རྙིང་དྲི་ཁ་དགོས། །
ག་རེ་བྱས་པའི་ལས་རེད། །
496



གསུམ་པ། མཛའ་གཞས་དང་ཚིག་རྒྱག
ཆུ་འཁོར་ཆུ་ཡིས་འཁོར་སོང་། །
མ་ཎི་རླུང་གིས་འཁོར་སོང་། །
ཆུང་འདྲིས་མ་ཎི་ལག་བསྐོར། །
བསྐོར་རེས་ང་ལ་འཁེལ་སོང་། །
ཕོ་རོག་ནམ་མཁའི་མཐོངས་ནས། །
ཀོ་ཏོང་ཀོ་ཏོང་མ་གསུངས། །
བུ་མོའི་ཆུང་འདྲིས་བྱམས་པ། །
ཉི་ཤུ་རྩ་ལྔའི་སྐག་རེད། །
ལྷམ་ལ་རྡོག་པ་མེད་ན། །
ལྷམ་ཡུ་གསར་པས་གང་ཡོང་། །
བྱམས་པར་བརྩེ་གདུང་མེད་ན། །
རྒྱལ་པོའི་སྲས་ཀྱིས་གང་ཡོང་། །
གཟིམ་ཆུང་ཀ་གཅིག་ནང་ལ། ། ་
བསམ་བློ་ཀ་གཉིས་འཁོར་སོང་། །
ཆུ་དང་ཆར་པ་མེད་པར། །
དབུ་སྔས་ཟིལ་པས་སྦྱངས་སོང་། །
497



ལྷ་སའི་དམངས་ཁྲོད་གླུ་གཞས་
བྱང་ཐང་ལྷག་པ་ཚ་ལ། །
གཡག་གུ་འགྲོ་རྒྱུ་རྒོད་པ། །
སྐེད་པའི་འུར་རྡོ་ཁྲ་ཆུང་། །
ཐུགས་ལ་བཞག་རོགས་གནང་དང་། །
སེམས་པ་གསེར་གཞོངས་ཁྲ་མོ། །
ལུས་སེམས་བདེ་བར་ཞོག་དང་། །
ལ་མགོ་ཡ་གིའི་ཁ་བ། །
དྲོ་བའི་ཉི་མས་བཞུད་ཡོང་། །
སེམས་པ་སྐྱོ་སྐྱོ་མ་གནང་། །
རི་གཟར་སྨུག་པའི་བུ་མོ། །
སྨུག་པ་ལ་མགོ་ཡ་ནས། །
དྭངས་པའི་དུས་ཤིག་ཤར་ཡོང་། །
སྐར་མ་སྨིན་དྲུག་བཞིན་དུ། །
རུབ་རུབ་རང་དང་མེད་དེ། །
བྱང་སྐར་སྤུན་བདུན་བཞིན་དུ། །
རྒྱང་སྒྲོམ་བརྒྱབ་སྟེ་བསྡད་ཡོད། །
498



གསུམ་པ་། མཛའ་གཞས་དང་ཚིག་རྒྱག
རྟ་ལམ་སྒོར་མོའི་ནང་གི །
གཟིམ་དཔོན་སྤུ་ཕྲུག་ལོང་འབྱར། །
སོག་ཞྭ་སྔས་ལ་བརྒྱབ་སྟེ། །
རྨི་ལམ་ག་རེ་རྨིས་བྱུང༌། །
ཀོ་བ་ར་ལྤགས་ལུག་ལྤགས། །
ཀོ་བ་སྒྲོ་བ་སྐམ་པོ། །
འགྲུལ་པ་ཚེ་ཟད་ཡོད་ན། །
ཀོ་བའི་ནང་ལ་ཕེབས་ཤོག །
ཆུ་ལ་ལྕང་མ་སྐྱེས་པར། །
ཡ་སུ་མཚར་ཡག་མི་འདུག །
དེ་ལས་སྐམ་པོའི་བྲག་ལ། །
རློན་པའི་ཤུག་པ་སྐྱེས་ཤག །
དང་པོ་གཏོང་མདོག་ཁ་པོ། །
པད་ཁ་སེར་པོའི་མེ་ཏོག །
གཉིས་པ་ལག་ཏུ་ལེན་དུས། །
སྦྱར་བ་གང་ལས་མི་འདུག །
499



ལྷ་སའི་དམངས་ཁྲོད་གླུ་གཞས།
སེ་བ་སྨུག་ཁྲ་ཤིག་ཤིག ། །
མཁར་རྡོ་དགོན་པའི་སེ་བ། །
ང་ནི་མཁར་རྡོ་དགོན་པའི། །
འཇོལ་མོ་ཡིན་ན་དགའ་བ། །
ས་འདི་འབྲས་མོ་ལྗོངས་ལ། །
འབྲས་ཀྱི་འབྲས་གླུ་ཡག་པ། །
གཞོན་པ་གནས་བཟང་བསྐོར་མཁན། །
འབྲས་ཆང་བཞེས་པར་ཕེབས་དང་། །
ཚེས་ཆེན་བཅོ་ལྔའི་ཞོགས་པ། །
དཔལ་ལྷ་མཆོད་དུ་ཕྱིན་པས། །
ལས་འཕྲོ་ཅན་གྱི་གཞོན་ནུ། །
སྒོ་མཆོར་འོག་ཏུ་མཇལ་བྱུང་། །
ཕར་ལ་མིག་གཅིག་བལྟས་པས། །
ཚུར་ལ་སྤྱན་ཞིག་གཟིགས་བྱུང་། །
སྤྱན་མིག་རྫི་མའི་འོག་ནས། །
ལས་འཕྲོའི་མདུད་པ་ཐེབས་སོང་། །
500



གསུམ་པ། མཛའ་གཞས་དང་ཚིག་རྒྱག
ཆུ་མིག་སྔོ་ཞིང་དྭངས་པ། །
བན་བཀྱག་བཟོ་ལྟ་ལེགས་པ། །
དེ་ནས་ཆུ་ཞིག་བླངས་ན། །
བཀའ་བཀྱོན་གནང་མཁན་ཨེ་ཡོད། །
ཆུ་མིག་འདི་ཡི་ཆུ་ལ། །
འདོད་མཁན་མང་པོ་འདུག་སྟེ། །
ལས་འཕྲོ་ཅན་ལ་མ་གཏོགས། །
དང་འདོད་ཅན་ལ་མི་ཡོང་། །
བྱ་དེ་ཁུ་བྱུག་རྒྱལ་པོ། །
ལྷོ་རོང་གཏིང་ལ་ཕེབས་ན། །
ཁུག་རྟ་ང་ཡང་མ་ཞོག །
ལྷོ་རོང་གཏིང་ལ་ཁྲིད་དང་། །
མཛེས་པའི་གཡུ་བྱ་ནེ་ཙོ། །
འཇོལ་མོ་ཁ་ཁར་ཞོག་དང༌། །
གཡུ་བྱ་ཁྱེད་རང་ནང་བཞིན། །
འཇོལ་མོས་མི་སྐད་མི་ཤེས། །
50i



ལྷ་སའི་དམངས་ཁྲོད་གླུ་གཞས།
མཚོ་དང་ངང་པ་བཞིན་དུ། །
ང་གཉིས་འགྲོགས་རྒྱུ་བྱུང་ན། །
མཚོ་ལ་དར་ཁ་འགྲིགས་ཀྱང་། །
མཚོ་མཐའ་བསྐོར་ནས་བསྡད་ཆོག །
ཁྱེད་རང་ཐད་སར་ཐད་ཅིག །
ཐད་རོགས་བྱམས་པ་ཡོད་རེད། །
ཉམ་ཆུང་སྦང་མ་སྐམ་པོས། །
མཆོད་འབྲུ་ཉན་གྱི་མ་རེད། །
སེམས་གཅིག་སེམས་གཉིས་མཐུན་ན། །
ཕ་མས་བཀག་ཀྱང་མི་ཐུབ། །
སེམས་གསུམ་གྲུ་གུར་བསྡུས་ན། །
དཔོན་གྱིས་བཀག་ཀྱང་མི་ཐུབ། །
ཁྱེད་རང་པད་མའི་པད་སྡོང་། །
མ་རེད་ཞུ་མཁན་མི་འདུག །
ཉམ་ཆུང་ཧ་ལོའི་མེ་ཏོག །
ཁ་ཁར་བཞག་རོགས་གནང་དང་། །
502



གསུམ་པ། མཛའ་གཞས་དང་ཚིག་རྒྱག
ཁྱེད་སྐུ་ཁམ་བུའི་མེ་ཏོག །
བདག་པོ་ཀླུ་བཙན་ཡོད་ན། །
ང་ཅག་སྦྲང་བུ་ནོར་བུའི། །
སེམས་ཐག་དེ་གས་ཆོད་སོང་། །
ཆུ་ལ་ཉ་མོ་མེད་པ། །
ཁྱེད་ཀྱིས་མཁྱེན་གསལ་ཡིན་པ། །
དོལ་དང་ལྕགས་ཀྱུ་བསྣམས་ནས། །
སྙིང་རྩ་དཀྲུག་པ་མ་གནང་། །
གཞན་གྱིས་ཉིན་གང་བལྟས་ཀྱང་། །
ང་སེམས་འཁྲུག་པ་མ་བྱུང་། །
ཁྱེད་ཀྱིས་འཁྱུག་ཙམ་གཟིགས་པས། །
ང་སེམས་རྦ་ཀློང་འཁྲུགས་སོང་། །
དཔེ་གཟིགས་བཀའ་བཀྱོན་མ་གནང་། །
མ་འདོད་ཞེ་ས་མ་གནང་། །
ཟླ་བ་དཀར་ཆ་དོད་ཀྱང་། །
མུན་པའི་གཡའ་ཞིག་ཡོད་རེད། །
503



ལྷ་སའི་དམངས་ཁྲོད་གླུ་གཞས།
ལྕམ་དང་གདུང་མ་གཤིབ་གཤིབ། །
ང་གཉིས་གཤིབ་རྒྱུ་བྱུང་ན། །
ཆུ་ལ་རྩམ་པ་བརྒྱབ་ནས། །
འཐུང་དགོས་བྱུང་ཡང་ལས་རེད། །
ཁ་རག་བྱུང་གི་འཇོལ་མོ། །
དེ་འདྲའི་སྐྱོ་སྐྱོ་མ་གནང་། །
བ་ལུའི་མེ་ཏོག་མེད་ཀྱང་། །
སུ་ལུའི་མེ་ཏོག་ཡོད་རེད། །
ཚེས་ཆེན་བཅོ་ལྔའི་ཟླ་བ། །
ཤར་ན་བསམ་པ་མ་གཏོགས། །
ང་ལ་ཉི་ཤུའི་ཕྱེད་ཆ། །
ཤར་དང་མ་ཤར་མི་འདུག །
སྣང་བ་མི་འཕྲུལ་དགུ་འཕྲུལ། །
སེར་བྱ་ངང་པ་འཕྲུལ་སོང་། །
ཡར་འབྲོག་གཡུ་མཚོ་བཞག་ནས། །
ཀོ་དོང་ནང་ལ་ཕེབས་ཀྱིས། །
504



གསུམ་པ། མཛའ་གཞས་དང་ཚིག་རྒྱག
གཡུ་དང་བྱུ་རུ་ཐོན་ས། །
ལས་སྒོ་ཁག་ཁག་སོ་སོ། །
པང་གདན་མཚལ་ཀའི་སྒང་ལ། །
གཤིབ་རྒྱུའི་སྨོན་ལམ་སྐྱོན་དང་། །
ཨ་གསར་རྟ་ཕོ་བཞིན་དུ། །
རྒྱུགས་ཀྱིས་གསུངས་པ་མ་གཏོགས། །
ནམ་གཞུག་ཤུག་པ་བཞིན་དུ། །
སྐྱོང་འདོད་ཡོད་མེད་མི་ཤེས། །
སྔ་ཚིག་དར་ལས་རིང་བ། །
བརྐྱང་བ་ཙམ་ཞིག་མ་གཏོགས། །
ཕྱི་ཚིག་ལུག་གཞུག་ནང་བཞིན། །
བསྐུམ་ཡོང་དགོངས་དགོངས་མ་གནང་། །
འཇམ་པོ་གཡོག་གོ་གསུང་མཁན། །
ཞིམ་པོ་སྟེར་ཆོག་གསུང་མཁན། །
འདུག་ད་མང་པོ་འདུག་སྟེ། །
བློས་སུ་འཁེལ་ཡག་མི་འདུག །
505



ལྷ་སའི་དམངས་ཁྲོད་གླུ་གཞས་
སེམས་པ་དཀར་བ་གཅིག་དང་། །
མཉམ་དུ་འགྲོ་རྒྱུ་བྱུང་ན། །
ལྷམ་ལ་རྡོག་པ་མེད་ཀྱང་། །
སིམ་སིམ་སིམ་ལ་ཕྱིན་ཆོག །
གསེར་གྱི་ཚིགས་ཁེབས་ཁྲ་ལ། །
སྔོ་ནེ་ལེན་པོ་ཨ་ཡོད། །
རིན་ཆེན་ཁྲ་བཀྱག་སྒང་ལ། །
ཤིང་ཕོར་ལེན་པ་ཨེ་ཡོད། །
ངང་པ་འདམ་ལ་ཆགས་ནས། །
རེ་ཞིག་སྡོད་དགོས་བསམས་ཀྱང་། །
མཚོ་ལ་དར་ཁ་བསྒྲིགས་ནས། །
རང་སེམས་ཁོ་ཐག་ཆོད་སོང༌། །
མཐོ་པོའི་རི་ལ་མི་འཛེག །
དམའ་བའི་གཡང་ལ་ལྟུང་ཡོང་། །
དེ་ལས་རང་དང་འདྲ་བའི། །
ལྟོ་གོས་འཚོལ་རོགས་དགའ་དྲག །
506



གསུམ་པ། མཛའ་གཞས་དང་ཚིག་རྒྱག
ཨ་ཙིབཀའ་བཀྱོན་མ་གནང་། །
སྙིང་སྙིང་མེ་ཏོག་ལྷ་མཛེས། །
བྱང་ཐང་ཐབ་རྡོ་གསུམ་ལ། །
མཐོ་དམན་ག་རེ་ཡོད་རེད། །
ཆུ་ནང་ཉ་མོ་བཞིན་དུ། །
འཁྱུག་འདོད་བློ་ལ་འདུག་སྟེ། །
གཟེབ་ཏུ་བཅུག་པའི་བྱིའུ་ཆུང་། །
འཕུར་བའི་རང་དབང་མི་འདུག །
ཤར་ཕྱོགས་རི་མགོ་མཐོ་ཡང་། །
ཉི་ཟླ་བཀག་ནས་མི་ཐུབ། །
ཡབ་ཡུམ་སྐུ་དབང་བཙན་ཡང་། །
ལས་འཕྲོ་བཀག་ནས་མི་ཐུབ། །
ང་རའི་འདོད་དང་བསྟུན་ན། །
ཕ་མའི་ཐུགས་དང་མི་མཐུན། །
མ་བུ་གྲོགས་གསུམ་མཐུན་པའི། །
གསུང་གླེང་གནང་མཁན་ཁྲིད་ཕེབས། །
507



ལྷ་སའི་དམངས་ཁྲོད་གླུ་གཞས།
མི་དབང་གོང་མའི་བཀའ་ལ། །
སྔ་བཤད་ཕྱི་འགྱུར་མེད་ན། །
རྒྱུ་ཡི་གཡུ་ཞག་སྒོར་མོ། །
མགར་བས་ཐབས་ཀྱིས་བརྒྱུད་ཆོག །
རྩ་བ་ཚུགས་པའི་སྡོང་པོ། །
ཁྱེད་ཀྱིས་གནང་གི་ཡོད་ན། །
ཚ་གྲང་སྙོམས་པའི་བསིལ་གཡབ། །
བུ་མོ་ང་རས་ཞུས་ཆོག །
ཡར་འབྲོག་གཡུ་མཚོའི་སྟེང་གི །
སེར་བྱ་བཟའ་མི་གཉིས་པོ། །
སྐྱོ་དུས་མཚོ་ལ་ཆགས་ནས། །
དགའ་དུས་བྲལ་དགོས་མ་མཐོང་། །
སེར་བྱ་ངང་པ་ལྟ་བུའི། །
བརྩེ་གདུང་ཁྱེད་ལ་ཡོད་ན། །
བཟའ་རྒྱུ་འདམ་ལས་མེད་ཀྱང་། །
མཉམ་བཟའ་མཉམ་འཐུང་ཞུས་ཆོག །
508



གསུམ་པ། མཛའ་གཞས་དང་ཚིག་རྒྱག
ཁྱེད་སེམས་ཟླ་བ་དཀར་པོ། །
གཞན་སེམས་སྤྲིན་པས་མ་སྒྲིབ། །
ང་སེམས་དར་གྱི་མདུད་པ། །
བཀྲོལ་ནས་གྲོལ་ས་མ་རེད། །
བློ་མེད་བྱམས་པས་གང་ཡོང་། །
གསེར་སྲང་བརྒྱ་ཡིས་གང་ཡོང་། །
དེ་ལས་བློ་ཡོད་བྱམས་པའི། །
གྲིབ་གཟུགས་བསྒུགས་ན་དགའ་དྲག །
བརྒྱབ་པའི་ནག་ཆུང་ཐེའུས། །
གསུང་སྐད་བྱོན་ནི་མི་ཤེས། །
ཁྲེལ་དང་གཞུང་གི་ཐེའུས། །
སོ་སོའི་སེམས་ལ་བསྐྱོན་དང་། །
ཇ་ལ་མར་གྱི་སྐྱོ་རོགས། །
གནང་རྩིས་ཐུགས་ལ་ཡོད་ན། །
ཇ་ཁུ་ཆུ་ལ་སིམ་སིམ། །
ང་གཉིས་སིམ་པ་ཞུས་ཆོག །
509



ལྷ་སའི་དམངས་ཁྲོད་གླུ་གཞས།
སི་ཤན་སྐུད་པའི་མདུད་པ། །
སོ་དང་སེན་མོས་བཀྲོལ་ཆོག །
ང་གཉིས་སེམས་ཀྱི་མདུད་པ། །
བཀྲོལ་ཀྱང་གྲོལ་ས་མ་རེད། །
མེ་ཏོག་ཁ་འབྲས་མཚར་དུས། །
ཆར་པ་སྔ་ཆར་དགོང་ཆར། །
གང་བུ་སྲན་མས་ཁེངས་དུས། །
ཕྱི་ཐན་མེད་པ་གནང་ཞུ། །
ས་རུབ་མུན་པ་འཐིབས་སོང་། །
སྙིང་གཏམ་གསུང་མཚམས་འཇོག་དང་། །
ཚང་ཡོད་ཚང་ལ་ལོག་གིས། །
ཚང་མེད་སྡོད་ས་འཚོལ་གྱིས། །
ཤུ་བ་ལ་མོ་མ་རྒྱབ། །
རེ་ཞིག་ངང་ཙམ་གནང་དང་། །
རྭ་ཅོ་སྤང་ལ་བཙུགས་ནས། །
སྙིང་གཏམ་ཚིག་གསུམ་ཤོད་དང་། །
510



གསུམ་པ། མཛའ་གཞས་དང་ཚིག་རྒྱག
ང་གཉིས་སྙིང་གཏམ་ཤོད་ས། །
མི་མེད་ལྕང་མའི་ཁུག་ཀྱོག །
བྱིའུ་ཆུང་འཇོལ་མོས་མ་གཏོགས། །
སུ་དང་གང་གི་མི་ཤེས། །
མི་ཚོགས་མང་པོའི་དཀྱིལ་ལ། །
ང་གཉིས་ཡིན་མདོག་མ་གནང་། །
ཐུགས་ཀྱི་དཀྱིལ་ལ་ཡོད་ན། །
སྤྱན་གྱི་གཟིགས་ཕྱོགས་གནང་དང་། །
སེམས་པ་དཀར་དང་མ་དཀར། །
འོ་ཞོ་ནང་བཞིན་ཞུས་ཆོག །
ལུས་པོ་གཙང་དང་མ་གཙང་། །
ལྷ་ཁང་ནང་བཞིན་སྲུང་ཆོག །
ལྷ་སྲས་ཡིད་འཕྲོག་ལྟ་བུའི། །
བརྩེ་གདུང་ཁྱེད་ལ་ཡོད་ན། །
ནོར་བུ་བཟང་པོ་ལྟ་བུར། །
དཀའ་བ་ང་རས་རྒྱབ་ཆོག །
51 1



ལྷ་སའི་དམངས་ཁྲོད་གླུ་གཞས།
ཟངས་ཆུང་བུམ་པ་དམར་པོ། །
ཞལ་གསང་གནང་རོགས་གནང་དང་། །
རྨ་བྱའི་སྒྲོ་མདོངས་ང་ནི། །
རང་མགོ་ཐོན་པའི་ཁྱད་འདུག །
ཕར་རིའི་གླང་མ་གུག་གུག །
ཚུར་རིའི་སྟག་མ་དགྱེ་དགྱེ། །
གུག་ན་ཕར་གུག་ཚུར་གུག །
མ་གུག་རང་རང་སོ་སོ། །
ཞལ་དམར་ནང་གི་ཚེམས་དཀར། །
བཏོན་པ་ཙམ་ཞིག་མ་གཏོགས། །
སེམས་དང་རུས་པའི་བར་གྱི། །
བརྩེ་གདུང་ཁྱེད་ལ་ཨ་ཡོད། །
བྱམས་པོ་གནང་དང་ཟེར་བའི། །
ཞུས་ཡུས་ཁྱེད་ལ་མི་འདུག །
སྡུག་པོ་གཏོང་བ་མ་གནང་། །
ཁྱེད་ཀྱི་དགྲ་ནི་མ་རེད། །
512



གསུམ་པ། མཛའ་བ]ཞས་དང་ཚིག་རྒྱག
ཟླ་བ་ཡོངས་ལ་དཀར་བ། །
བུ་ངའི་ཕྱོགས་ལ་ནག་པ། །
དེ་འདྲའི་གཡས་དཀར་གཡོན་ནག །
ཡོད་འགྲོ་བསམ་པ་མ་བྱུང་། །
བཏང་དགོས་བྱུག་དགོས་ཟེར་མཁན། །
མགོ་བོའི་སྐྲ་ལས་མང་བ། །
ནམ་གཞུག་ཕ་མས་སྐྱོང་སྐྱོང་། །
སྐྱོང་མཁན་ཁག་པོ་རེད་འདུག །
ཞིང་ལ་རི་ཞིང་བཏབ་ཡོད། །
ཆུ་ལ་གནམ་ཆུ་བསྒུགས་ཡོད། །
ང་ལ་ཡར་སྟོད་གཙང་པོའི། །
སྡུག་ཡུས་འཁུར་དགོས་མི་འདུག །
ཤིང་དེ་སྟག་མ་གཅིག་ལ། །
སྟ་རེ་ལན་གསུམ་གཞུས་པས། །
ཤིང་ཤོག་ངོ་ཚ་མེད་པ། །
ནམ་མཁའི་མཐོངས་སུ་འཕུར་སོང༌། །
513



ལྷ་སའི་དམངས་ཁྲོད་གླུ་གཞས།
ལྕང་མ་ལྕང་གསར་ཡིན་ནོ། །
འཇོལ་མོ་འཇོལ་གསར་ཡིན་ནོ། །
ཁྱེད་ཀྱི་ཐུགས་ལ་མེད་ན། །
འཕུར་ལ་ཆོག་ཆོག་ཡིན་ནོ། །
བྱིའུ་ཆུང་ལྕང་གླིང་བཞག་སྟེ། །
ཚེར་གླིང་ནང་ལ་ཕེབས་ན། །
ཞབས་ལ་ཚེར་མ་ཟུག་ན། །
ཐུགས་སུ་ཚ་པོ་གནང་ཡོང་། །
རང་སེམས་ཤེལ་གྱི་བུམ་པ། །
ཕྱི་ནང་གསལ་བ་སྔ་བཞག །
ཁྱོད་སེམས་ཟངས་བུམ་ནང་དུ། །
དུག་ཆུ་ཡོད་པ་མ་ཤེས། །
ཡོག་པོ་ཁ་འཕང་མཐོ་ལ། །
ཕི་ཝང་རང་ཤེས་ཚ་བ། །
ད་ལོའི་ལོ་ཡག་ལྗང་པ། །
རང་མགོ་ཐོན་ས་མ་རེད། །
514



གསུམ་པ། མཛའ་གཞས་དང་ཚིག་རྒྱག
ཙ་རིའི་སྨྱུག་མ་འདྲ་བའི། །
ལྡེམ་འཁྱུག་ང་ལ་མེད་ཀྱང་། །
ལྕང་གླིང་ནང་གི་སྐྱེ་ཡག །
མཁོ་ཕན་ཐོགས་ཙམ་ཡོད་དོ། །
མ་འབྱར་རྡོ་ལ་སྦྱིན་འབྱར། །
བརྒྱབ་པ་གནང་ནས་གང་ཡོང་། །
མི་འཆམ་རྟ་གཡག་མགོ་སྦྲེལ། །
གཏོང་བ་གནང་ནས་གང་ཡོང་། །
དཀར་ཡོལ་ས་ལ་ཟགས་སོང་། །
སིང་སྒྲ་ནམ་མཁར་གྲགས་སོང་། །
སྤྱིན་གྱིས་འབྱར་ནས་མི་ཡོང་། །
ཁབ་ཀྱིས་བཙེམས་ཀྱང་མི་ཡོང་། །
རྟ་ཕོ་ཟིང་རྟ་དཀྲོག་དཀྲོག །
མགོ་ཡུག་རྒྱག་དགོས་མི་འདུག །
གསེར་སྒ་ཉི་མ་རང་ཤར། །
515



ལྷ་སའི་དམངས་ཁྲོད་གླུ་གཞས།
ཁྱོད་ལ་རེ་ས་མ་རེད། །
ཤྭ་བ་རི་ལ་སྡོད་དུས། །
ཀླུང་ལ་འབབ་ཤོག་གསུངས་བྱུང་། །
ཀླུང་ལ་འབབ་པའི་དུས་སུ། །
རྭ་ཅོ་རིང་བཞག་གསུངས་བྱུང་། །
བྲག་སྟོད་ཐུགས་གཡེང་མ་གནང་། །
རྒོད་པོ་ལྡིང་གྲབས་མི་འདུག །
རྒོད་པོ་བྲག་སྟོད་ཕྱོགས་ལ། །
ཞེན་པ་ལོག་ནས་བསྡད་ཡོད། །
སྔོན་ཆད་གྲོག་མོའི་རོང་གི། །
གྲོག་ཆུ་ཡིན་ཡང་ཚར་སོང་། །
ད་ཆ་རི་མགོ་མཐོན་པོའི། །
སྨན་ཆུ་ཡིན་ཡང་མི་དགོས། །
རྒོད་པོས་བྲག་སྟོད་ཡོད་བསམ། །
བྲག་ལ་ལྡིང་སྐོར་བརྒྱབ་པས། །
516



གསུམ་པ། མཛའ་གཞས་དང་ཚིག་རྒྱག
བྲག་ལ་འུག་པའི་སྐྱེ་བ། །
ཡོད་འགྲོ་བསམ་པ་མ་བྱུང་། །
སྤང་སྟོད་ལྷགས་པ་ཚ་བ། །
སྤང་སྨད་ཤ་ཁྱི་སྡང་བ། །
ཤྭ་བ་ང་ནི་མ་ཆགས། །
དགོ་བ་ཨེ་ཆགས་ལྟོས་དང་། །
ལ་མོའི་རྒྱབ་ཀྱི་ཆུ་དེ། །
དུག་ཆུ་ཡིན་པ་མ་ཤེས། །
ཤྭ་ཕྲུག་སྣང་བ་འཕྲུལ་ཏེ། །
ཧོབ་འཐུང་རྒྱག་པར་ཐལ་སོང་། །
པ་སངས་མི་སྡོད་ཆས་འགྲོ །
ནུབ་ཕྱོགས་ཡུལ་ལ་ཆས་འགྲོ །
ཉི་མ་ཟླ་བའི་ཞབས་ཕྱི། །
སྐར་མ་སྨིན་དྲུག་ཡོད་རེད། །
ཨ་གསར་རྟ་ལས་མགྱོགས་པ། །
517



ལྷ་སའི་དམངས་ཁྲོད་གླུ་གཞས།
གཞུག་གུ་ལུག་ལས་ཐུང་བ། །
དེ་འདྲའི་བྱམས་པའི་མིང་ལ། །
རྟ་མགོ་ལུག་མཇུག་བྱས་ཆོག །
ཆུ་ལ་སྦྱར་མོ་མེད་ཀྱང་། །
ས་གཞི་འོབས་ཀྱི་བཅུས་སོང༌། །
གཏམ་ལ་མཚོན་ཆ་མེད་ཀྱང་། །
སྙིང་ལ་རྨ་ཁ་བཟོས་སོང་། །
སེ་ཤིང་ལོགས་ཀྱི་སེ་འབྲུ། །
ཡིན་འགྲོ་བསམ་ནས་བཟས་པས། །
དུག་ཤིང་ཚེར་མའི་འབྲུ་གུས། །
ལུས་སེམས་བདེ་པོ་མ་བྱུང༌། །
སྦྱར་པ་ཡིན་པ་ཤེས་བྱུང་། །
སྦྱར་དཀར་ཡིན་པའང་ཤེས་བྱུང༌། །
སྦྱར་སྡོང་ཁོག་པ་རུལ་པ། །
ཡིན་འགྲོ་བསམ་པ་མ་བྱུང༌། །
518



གསུམ་པ། མཛའ་གཞས་དང་ཚིག་རྒྱག
སྔོན་ཆད་རི་བོ་བཞིན་དུ། །
བཙུགས་པ་འདྲ་ཞིག་ཞུས་ཡོད། །
ད་ཆ་ཆུ་བོ་བཞིན་དུ། །
དུམ་སྟེ་གཅོད་དགོས་བྱུང་སོང་། །
ཆུ་མོ་ཁྱོད་ཀྱང་རྒྱུས་ཡོད། །
གཡུ་ཐོག་ཟམ་པའི་ཆུ་རེད། །
ཉ་མོ་ཁྱོད་ཀྱང་རྒྱུས་ཡོད། །
གཞུ་གུ་མེད་པའི་ཉ་རེད། །
རྟ་ཕོ་རྟ་གསར་གཅིག་ལ། །
བཅུ་དྲུག་གཡེར་ཁ་གཡོགས་ཡོད། །
རྟ་ཕོ་ངོ་ཚ་མེད་པས། །
མི་དམངས་དཀྱིལ་ལ་གཡུགས་བྱུང་། །
རྟ་ཕོ་རྟ་ར་གང་ལ། །
ལབ་རྒྱུ་རྒོད་མ་གཡང་འཛིན། །
གཡང་འཛིན་ཕྱིན་པས་ཆོག་ག །
རྟ་ར་ཡངས་པ་གནང་ཞིག །
519



ལྷ་སའི་དམངས་ཁྲོད་གླུ་གཞས།
མཚོ་སྟོད་རྐ་མགོ་བསྒྱུར་བ། །
མཚོ་སྨད་ཉ་མོས་མ་ཤེས། །
སྦྱར་སྡོང་ཁོག་པ་རུལ་པ། །
བྱིའུ་ཆུང་འཇོལ་མོས་མ་ཤེས། །
ཉ་རྒྱས་བཅོ་ལྔའི་ཟླ་བ། །
ཀུ་མུད་བཞད་ཁ་ཕྱེ་བྱུང་། །
བརྩེ་བའི་ཆུང་འདྲིས་བྱམས་པས། །
ཡིད་ཀྱི་གདུང་བ་སེལ་བྱུང་། །
ཁྱེད་ཀྱིས་གཡས་རི་སྐོར་དང༌། །
ང་ཡིས་གཡོན་རི་བསྐོར་ཆོག །
རྒྱ་ལྕང་སྡོང་པོའི་འོག་ལ། །
མཇལ་བའི་དུས་ཤིག་ཤར་ཡོང་། །
ཆུང་འདྲིས་བྱམས་པས་གང་ཡོད། །
བྱམས་པའི་ཨོ་ལོས་གང་ཡོད། །
སེམས་བདེ་ལུས་བདེ་དགའ་དྲག །
འགྲོ་བདེ་སྡོད་བདེ་དགའ་དྲག །
520



གསུམ་པ། མཛའ་གཞས་དང་ཚིག་རྒྱག
རྟ་ཕོ་རྟ་གསར་ཞིག་ལ། ། །
ཚེ་གང་བཞོན་འདོད་ཡོད་དེ། །
མཐའ་མ་ཡོབ་དྲས་བཏང་ཡང་། །
སྐུ་ཚེ་སྔོན་མའི་ལས་རེད། །
ཀི་ཞིག་བརྒྱབ་ན་ཚེ་འགྲོ །
ཤུ་ཞིག་བརྒྱབ་ན་ཆུང་འགྲོ །
རྩིག་ཟུར་སྡིག་རྡེག་གཏོང་དུས། །
བུ་མོས་འོན་སེང་གནང་དང་། །
མ་མོས་ལུ་གུ་སྐྱོང་སྐྱོང་། །
ཁྱེད་ཀྱིས་སྐྱོང་བ་གནང་ན། །
འགྱུར་མེད་ཡིད་ཀྱི་ཁ་བཏགས། །
ཁྱེད་ཀྱི་མགུལ་ལ་སྒྲོན་ཆོག །
རི་མགོ་མཐོན་པོའི་རྩྭ་ཁ། །
ར་དང་ལུག་གིས་བཟས་སོང་། །
གཏམ་དང་མིང་ཆད་ངན་པ། །
རི་དྭགས་ང་ལ་ཕོག་བྱུང་། །
521



ལྷ་སའི་དམངས་ཁྲོད་གླུ་གཞས་
ང་ཡི་སེམས་ཀྱི་རྟ་ཕོ། །
ནད་མེད་གཅོང་ལ་ཚུད་སོང་། །
སྨན་པ་བརྒྱ་ཡིས་མི་ཕན། །
འདྲིས་པའི་ཆུང་འདྲིས་ཁྲིད་ཤོག །
དེ་རིང་ཁ་སའི་མི་དེ། །
ཚི་ལུ་གསར་པའི་ཐུག་པ། །
ཁ་ལ་ཞིམ་པོ་བྱུང་ཡང་། །
ཞེ་ལ་རྒྱག་པོ་བྱུང་ངོ༌། །
གཙང་གི་བྱེ་མའི་དཀྱིལ་ནས། །
སྒོག་པ་སྐྱ་སྒོག་རྙེད་བྱུང་། །
ཁ་ལ་བཟའ་རྒྱུ་བཞག་ནས། །
སྣ་ལ་ངོམ་ཉན་མི་འདུག །
གཞས་ཆེན་གཏོང་བའི་དཀྱིལ་ལ། །
བྲོ་གར་མི་འཁྲབ་དགུ་འཁྲབ། །
མཐུན་པའི་བྱམས་པ་ཐུག་དུས། །
བརྩེ་གཏམ་མི་ཤོད་དགུ་ཤོད། །
522



སུམ་ང༌། མཛའ་ཞས་དང་ཚིག་རྒྱག
འ་རེའི་ཅོ་ཅོག་སླེབས་བྱུང་། །
སྤྲེའུ་ཡི་སྐྱེ་བ་སླེབས་བྱུང་། །
སྐེ་ལ་ལིང་ཤང་གྱོན་ནས། །
རྒྱལ་ཁམས་བསྐོར་བར་ཕེབས་དང་། །
ཟམ་པ་སྐལ་བཟང་ཟམ་པ། །
ཟམ་རྒྱུག་ལྕང་མ་རློན་པ། །
དེ་ཡི་སྒང་ལ་འགྲོ་བར། །
བློས་སུ་འཁེལ་ཡས་མི་འདུག །
ཐོག་ཁའི་སྒང་གི་སྦང་མ། །
བྱིའུ་དང་འཇོལ་མོས་བཟས་ཀྱང༌། །
གཏམ་དང་མིང་ཆད་ངན་པ། །
བྱ་དེ་ང་ལ་གཡོགས་བྱུང་། །
འདི་ནས་ཕ་ཡུལ་ཕྱོགས་ལ། །
སྨྱུག་མས་སྙོབ་ཀྱི་ཡོད་ན། །
བུ་མོའི་སྐྱོ་གླུ་ཚིག་གསུམ། །
སྨྱུག་མའི་ནང་ནས་དྲངས་ཆོག །
523



ལྷ་སའི་དམངས་ཁྲོད་གླུ་གཞས།
གཟུགས་མཛེས་པད་སྡོང་སྟེང་གི །
ཡིད་འོང་པད་མ་ཡིན་ན། །
བུང་བས་པད་མའི་སྟེང་གི །
ཟེའུ་འབྲུ་འཐུ་བར་སླེབས་ཡོང༌། །
ཁྱེད་རང་ཐད་སར་ཐད་དང༌། །
ཟིལ་པ་འཁྲུངས་སར་ཞོག་དང་། །
ཁྱེད་རང་ཐད་སའི་ལམ་བུ། །
ཟིལ་པས་བཀག་དོགས་མེད་དོ། །
ཁན་སྦྱར་ཡེ་ཤེས་མ་གུ །
མ་གོན་མི་ཁ་ཟུག་བྱུང་། །
ཐབ་ཆི་སྤང་རྒྱན་མེ་ཏོག །
བརྒྱབ་ལ་ཐག་ཆོད་ཡིན་ནོ། །
མ་གཞི་ཕོ་རོག་ནག་པོ། །
ཤ་ལ་དགའ་པོ་ཡོད་དེ། །
དུག་ཚལ་དམར་པོའི་ཕྱོགས་ལ་ །
ལྡིང་སྐོར་རྒྱག་གི་མ་རེད། །
524



གསུམ་པ། མཛའ་གཞས་དང་ཚིག་རྒྱག
བོང་ཚང་ཐོག་ཁའི་སྟེང་ལ། །
དཀར་ཅིའི་དར་ལྕོག་བཙུགས་ཞག །
ད་ལྟ་ཧར་པོ་འདུག་སྟེ། །
ཕུགས་སུ་བརྟན་པོ་མི་འདུག །
ཁ་རག་བྱང་གི་འཇོལ་མོ། །
ཐུགས་སེམས་སྐྱོ་སྐྱོ་མ་གནང་། །
བ་ལུའི་མེ་ཏོག་ཡལ་ཀྱང་། །
སུ་ལུའི་མེ་ཏོག་ཡོག་རེད། །
ཆུ་མོ་ཤངས་སེ་འགྲོ་བར། །
ཆུ་ཤིང་གྲམ་པས་མི་གཏོང་། །
ང་གཉིས་རུབ་སེ་འགྲོ་བར། །
ཡབ་ཡུམ་གཟེ་མ་ར་མགོ། །
ཆུ་མོ་ཐད་ཅིག་ཐད་ཅིག །
ཟིམ་ཟིམ་ཟིམ་ལ་ཐད་ཅིག །
ཆུ་མོའི་ཧར་སྒྲ་ཧུར་སྒྲ །
ཉ་མོའི་བློ་ལ་མི་འདུག །
525



ལྷ་སའི་དམངས་ཁྲོད་གླུ་གཞས།
མདང་དགོང་གཟིམ་ས་སྤྲོ་བྱུང་། །
གཟིམ་ཆས་ལྟེབས་རྩེག་སྐྱོན་དང་། །
དེ་དགོང་མཇལ་རྒྱུ་ཨ་ཡོང་། །
སྙན་ཅོག་ལྟེབས་ཚིགས་སྐྱོན་དང་། །
ནམ་མཁའི་སྤྲིན་བཟང་དཀར་པོ། །
སད་དང་ཐན་པའི་སྔ་ལྟས། །
བྱམས་པ་ངོ་ལུས་མཛེས་པོ། །
གང་གི་སྔ་ལྟས་ཡིན་འགྲོ །
ས་དེ་འགོ་ལྷ་སྐྱིད་པ། །
འགོ་ལྷའི་སྤང་གཤོངས་སྐྱིད་པ། །
སྤང་གཤོངས་དེ་ལ་འཁོར་བའི། །
ལྷ་བྱ་ཡིན་ན་དགའ་བ། །
སྐྱིད་རྒྱུ་རང་ཡུལ་སྐྱིད་པ། །
མི་ཡུལ་ལས་ལ་བསྐོས་སོང་། །
བྱམས་རྒྱུ་ཕ་མ་བྱམས་ཀྱང་། །
མ་ཡར་ལས་ལ་བསྐོས་སོང་། །
526



གསུམ་པ། མཛའ་གཞས་དང་ཚིག་རྒྱག
ཕུ་ཡི་སྤང་རྒྱན་མེ་ཏོག །
ག་ལེ་སྐུ་བཞུགས་གནང་དང་། །
ང་ལ་ལུང་པའི་མདའ་ནས། །
སྲན་མའི་མེ་ཏོག་རྙེད་བྱུང་། །
ཆུ་མོ་དབྱར་ཆུ་རྒྱུས་སོང་། །
དགུན་ཆུ་ག་ལེར་བཞུགས་དང་། །
སྐྱེས་པའི་ཕ་མ་འབྱོར་སོང་། །
མ་ཡར་ག་ལེར་བཞུགས་དང༌། །
དཀར་གསལ་ཟླ་བའི་དཀྱིལ་གྱི། །
རི་བོང་བློ་ལྡན་ཤེས་རབ། །
བྱམས་པ་གང་འགྲོའི་ས་ལ། །
མུན་པ་སེལ་རོགས་གནང་དང་། །
དབུ་ཞྭ་རྒྱ་སེ་བཞེས་པ། །
ཆུ་མོའི་འགྲམ་ལ་མ་ཐད། །
ཆུ་ལ་གྲིབ་སོ་ཕོག་ན། །
ཉ་མོས་བཀའ་བཀྱོན་གནང་ཡོང་། །
527



ལྷ་སའི་དམངས་ཁྲོད་གླུ་གཞས།
ཨ་ཤེལ་ལགས་ཀྱི་ཁོག་པ། །
རྡོ་ཤེལ་ལགས་ཀྱིས་བརྒྱངས་སོང་། །
བྱུ་རུ་དམར་པོའི་ཁོག་པ། །
སྟོང་སྐུད་ལགས་ཀྱིས་བརྒྱངས་སོང་། །
སྐྱེ་བ་བུ་མོའི་ལུས་དེ། །
བྲག་གཡང་མཐོན་པོའི་ཆོ་ལོ། །
སྐྱེས་བྲག་ལ་སྐྱེས་ཀྱང་། །
ཟགས་ས་གཡང་ལ་ཟགས་སོང་། །
ཚོང་དེ་མཁས་པོར་རྒྱག་པར། །
མཁས་པའི་མཁས་རོགས་དགོས་ཀྱི། །
བལ་གྱི་འཇལ་ཚོད་ལྟ་བར། །
ཨ་ཕོ་ལུག་རྫི་དགོས་ཀྱི། །
རྟ་ཕོ་གཏོང་བ་སྔ་སོང་། །
སྲབ་མདའ་འཐེན་པ་ཕྱིས་སོང་། །
རྟ་ཕོས་རི་རྒྱུག་ཀླུང་རྒྱུག །
རྒྱུག་ཡོང་བསམ་པ་མ་བྱུང་། །
528



གསུམ་པ། མཛའ་གཞས་དང་ཚིག་རྒྱག
ཚེ་སྟོད་ཉལ་ས་དཀོན་པ། །
ཚེ་སྨད་མིག་ཆུ་དཀོན་པ། །
ལན་ཆགས་ཨོ་ལོ་མེད་པ། །
ལུས་པོ་བཀའ་དྲིན་ཆེ་སོང་། །
ཕ་མ་གཅིག་གི་བུ་ཕྲུག །
ཡིན་རྒྱུ་ང་ཡང་ཡིན་ཀྱང་། །
ལག་ཆུང་གཡས་པའི་འོག་ནས། །
ཕ་མས་གཡབ་ཆུང་བཏང་བྱུང་། །
ཆར་པ་སམ་མི་སིམ་མིས། །
ཨོ་ལོའི་སྟོད་ཐུང་སྦང་བྱུང་། །
ནང་ནས་ལོག་ཤོག་ཟེར་བའི། །
བྲག་ཆར་འབེབ་རོགས་གནང་དང་། །
ཁྲིད་དང་ཟེར་ན་ཁྲིད་ཆོག །
སྤ་ཕྲུག་ཟད་ཟད་ཁྲིད་ཆོག །
ཞོག་དང་ཟེར་ན་བཞག་ཆོག །
529



ལྷ་སའ
ང་ས་ཁྱོད་་ - ༢༠
གྲོད་པ་གང་ནས་བཞག་ཆོག །
སྐྱ་ཀ་ཁྲ་ཆུང་ཞིག་གིས། །
བུ་མོར་གྲོགས་སྐད་བརྒྱབ་བྱུང་། །
དགྲ་ཞིག་ཡིན་ན་བཟློག་ཅིག །
གྲོགས་ཤིག་ཡིན་ན་ཁུགས་ཤིག །
འཁོར་འདོད་ཡོད་ན་འཁོར་ཡོང་། །
ཤྭ་བ་རི་ནས་འཁོར་ཡོང་། །
འགྱེལ་འདོད་ཡོད་ན་འགྱེལ་ཡོང་། །
གཟིམ་བཟའི་ནང་དུ་འགྱེལ་ཡོང་། །
སེ་བ་དམར་པོའི་ཡོམ་ཡོམ། །
ཨ་མ་ཡིན་ན་དགའ་བ། །
སེའུ་འབྲུ་ལྟག་འཛར་ཡན་འཛར། །
ང་རང་ཡིན་ན་དགའ་བ། །
ལྕང་མས་བྱིའུ་ཆུང་གཡུག་གཡུག །
530



གསུམ་པ། མཛའ་གཞས་དང་ཚིག་རྒྱག
ཕྲུ་གུའི་ཨ་མས་གཡུགས་བྱུང་། །
ཚེ་ལོ་ལྔ་བརྒྱའི་བར་དུ། །
སྐྱེ་བ་ལེན་དགོས་མ་མཐོང་། །
ས་དེ་ཁ་ཞུར་གཏིང་འཁྱག །
གྲོ་མ་འགོག་ས་མ་རེད། །
བྱམས་པ་ཨ་གསར་ཅན་དེ། །
སྙིང་གཏམ་ཤོད་ས་མ་རེད། །
བཙས་མ་འདི་ནས་བརྔས་ཏེ། །
མྱང་སྟོད་གཞུང་ལ་འགྲོ་དགོས། །
མྱང་སྟོད་རི་ཞིང་ཆེན་མོའི། །
བཙས་མ་ལངས་ཀྱི་ཡོད་འགྲོ། །
ཆུང་དུས་ཕ་མ་བཟང་པོས། །
གཅེས་ཕྲུག་རབ་གཅིག་བཅོལ་བྱུང་། །
ད་ཆ་རི་གནམ་མཚམས་ཀྱི། །
ཡ་གྲའི་ལུས་ལས་སྐྱོབ། །
531



ལྷ་སའི་དམངས་ཁྲོད་གླུ་གཞས།
སྤང་དང་ནགས་ཀྱི་དཀྱིལ་ལ། །
ཤྭ་བ་ཕར་རྒྱུག་ཚུར་རྒྱུག །
ང་དང་བྱམས་པའི་བར་ལ། །
སེམས་པ་ཕར་རྒྱུག་ཚུར་རྒྱུག །
གཙང་ལ་ནོར་རྒྱས་ནང་པ། །
བུ་མོ་ཆོས་ལ་གཏོང་དང་། །
བུ་མོའི་ཆོས་ཀྱི་ཆོས་རྒྱུགས། །
ནོར་རྒྱས་ནང་མས་མཛོད་དང་། །
གོས་ཤུབས་ཚུར་ལ་ཉོན་དང་། །
ཐག་པས་སྙིང་གཏམ་བཤད་ཀྱི། །
གྲོག་མོའི་རོང་གི་རྡོ་དང་། །
ཀྲད་ཀྲད་གཏོང་དགོས་ཤར་སོང་། །
སྙིང་རྩ་ཁྲག་གི་དམུ་ལོང་། །
བརྒྱངས་སུ་ཚར་ནས་མེད་པར། །
དཀར་པོ་མར་གྱི་ཡལ་སེས། །
532



གསུམ་པ། མཛའ་གཞས་དང་ཚིག་རྒྱག
བརྒྱབ་དང་མ་བརྒྱབ་མི་འདུག །
ཁ་རག་ལྕང་དཀར་གླིང་ལ། །
ལྕང་ཆུ་འགྲེམས་ལ་ཕྱིན་པས། །
བྱིའུ་ཆུང་སྐལ་བཟང་སྒྲོལ་མས། །
སེམས་པའི་མགྲོན་ཆང་བཏང་བྱུང་། །
འགྲོ་དགོས་དཔོན་པོའི་བཀའ་རེད། །
ཉན་དགོས་བུ་མོའི་ལས་རེད། །
ཐོ་རེངས་ལྷགས་བསིལ་གྲང་བར། །
བུ་མོ་འགྲོ་དགོས་ཤར་སོང་། །
བསམ་ཡས་དབུ་རྩེ་རིགས་གསུམ། །
བུ་མོའི་ལས་ལ་གཟིགས་དང་། །
བུ་མོའི་ལྟོ་གོས་གཏམ་གསུམ། །
དབུ་རྩེ་བཞེངས་པར་ཟད་སོང་། །
ཆུ་མོ་ལགས་ཀྱིས་ཁ་བྱས། །
ཉ་མོ་ལགས་ཀྱི་གཏིང་བྱས། །
533



ལྷ་སའི་དམངས་ཁྲོད་གླུ་གཞས།
ད་ལོའི་སེར་བྱ་ངང་པ། །
མཐའ་ལ་འབུད་སྙིང་འདོད་ཤག །
ཤར་ཕྱོགས་རི་བོའི་ལྡེབས་ནས། །
སེང་གེ་དཀར་མོ་མཇལ་བྱུང་། །
སེང་གེའི་གཡུ་རལ་མཐོང་དུས། །
དགའ་བས་འཛུམ་མདངས་རྒྱས་བྱུང་། །
ཆུང་དུས་ཕ་མས་གསོས་བྱུང༌། །
ཕ་མ་སྐུ་དྲིན་ཚེ་བྱུང༌། །
ད་ཆ་རང་མགོ་ཐོན་སོང་། །
ཕ་མ་ག་ལེར་བཞུགས་ཤིག །
སྣག་ཚ་སྣག་བུམ་ནང་དུ། །
ལོ་གསུམ་མཚམས་ལ་བསྡད་ཡོད། །
རྒྱ་ཤོག་དཀར་པོའི་སྟེང་དུ། །
སྨྱུ་གུས་གུང་སེང་ཐོངས་དང་། །
ཀ་ཁ་ག་ང་བསླབ་དུས། །
534



གསུམ་པ། མཛའ་གཞས་དང་ཚིག་རྒྱག
དགེ་རྒན་སྐུ་དྲིན་ཆེ་བྱུང་། །
སྦྱང་ཤིང་མགོ་ལ་གཞུ་དུས། །
སེམས་པའི་གཏིང་ལ་བརྒྱབ་བྱུང་། །
མ་ཤི་བུ་མོའི་ཁོག་པ། །
ཤ་དང་ཚིལ་ལུས་བརྒྱང་ན། །
ཤི་ནས་རུས་པ་སྐམ་པོར། །
དབྱེ་བ་འབྱེད་མི་མི་འདུག །
ལྷ་ས་མི་སྣ་མང་ཡང་། །
འཕྱོངས་རྒྱས་མི་སྤུས་དག་པ། །
ང་རའི་སྙིང་གི་ཚིལ་ལུ། །
འཕྱོངས་རྒྱས་གཞུང་ན་ཡོག་རེད། །
དབྱར་ཁ་འོང་ཁའི་དཀྱིལ་ལ། །
སྐྱེས་དང་གང་ཡང་སྐྱེས་ཡོང་། །
སྐྱེས་ཚད་ཞལ་ལ་བཏབ་ན། །
རིན་ཆེན་སྲོག་དང་བྲལ་ཡོང་། ་
535



ལྷ་སའི་དམངས་ཁྲོད་གླུ་གཞས།
ཤར་ཕྱོགས་སྤང་གི་ལྡེབས་ནས། །
མེ་ཏོག་སེར་ཆེན་ཤར་འདུག །
སེར་ཆེན་བཀྲག་མདངས་ཆེ་ཡང་། །
སྐལ་བཟང་རིན་ཐང་ཆེ་བ། །
སྒོ་དང་སྒེའུ་ཁུང་གཉིས་པོ། །
ཡབ་ཡུམ་དམ་བཅའ་གནང་ས། །
ཆུང་འདྲིས་རིག་པ་ཡོད་ན། །
ཨ་ཤིང་ཁབ་ཀྱིས་ཕྱེ་དང་། །
ཆུ་དེ་ཤེལ་ལས་དྭངས་པ། །
ཤེལ་དཀར་ལྷ་ཆུ་དཀར་པོ། །
འགྲུལ་པའི་ཇ་ཆུ་མི་ཉན། །
ཤེལ་དཀར་ག་ལེར་བཞུགས་ཤིག །
ཤར་ནས་དཀར་པོ་ཤར་བྱུང་། །
དཀར་པོའི་སྒོར་སྒོར་ཤར་བྱུང་། །
ཤར་ནས་ནུབ་ལ་མ་ཐད། །
དགུང་སོག་ཆཊིངས་སུ་བཞུགས་དང་། །
536



གསུམ་པ། མཛའ་གཞས་དང་ཚིག་རྒྱག
ཆུ་དེ་ཡུར་བུའི་ཁ་རུ། །
དང་དོད་ཁྲུས་ཤིག་བརྒྱབ་པས། །
བློ་ལ་ཡོད་པའི་ཚིགས་ཁེབས། །
ཡུར་བུའི་ཁ་རུ་ལུས་བཞག །
ཆུ་དེ་ཕུ་ཆུ་རྒྱུས་སོང་། །
ལྕགས་རོང་ཟམ་པ་ཁྱེར་སོང་། །
ང་དང་རྐྱང་རྒོད་གཡས་པ། །
ཟམ་པའི་སྣེ་རུ་ལུས་བྱུང་། །
བྱམས་པས་ཡོང་ཡོང་མདོག་མདོག །
བྱམས་པས་མི་ཡོང་མདོག་མདོག །
བུ་མོའི་ན་བཟའ་སྤུ་ཕྲུག །
རྒྱུན་གོན་བརྒྱབ་ནས་ཟད་སོང་། །
རྒྱ་མཚོའི་མཐའ་ལ་ཕྱིན་པས། །
མུ་ཏིག་ཕྲེང་བ་རྙེད་བྱུང་། །
གསེར་གྱི་བཅུ་ཤས་མེད་པར། །
མུ་ཏིག་ཕྲེང་བས་གང་ཡོང་། །
537



ལྷ་སའི་དམངས་ཁྲོད་གླུ་གཞས།
སྐྱེབ་གཅིག་ནི་སྔ་སོང་། །
སྐྱེ་བ་གཅིག་ནི་ཕྱིས་སོང་། །
སྐྱེ་བ་སྔ་མིན་ཕྱི་མིན། །
འཁོར་བའི་འདམ་ལ་ཐིམ་སོང་། །
ཆོས་གཅིག་གཡར་པོ་གནང་དང་། །
བཀའ་ཐང་གཡར་པོ་གནང་དང་། །
བུ་མོར་ཆོས་སྐལ་ཡོད་མེད། ། །
བཀའ་ཐང་ནང་ནས་གསལ་ཡོང་། །
བྱིའུ་དེ་རི་བྱིའུ་སྒྲོལ་མ། །
བུ་མོར་སེམས་གསོ་གནང་དང་། །
རི་བྱིའུ་ཀླུང་ལ་བབས་དུས། །
བུ་མོས་སེམས་གསོ་བཏང་ཆོག །
སྐེ་ལ་ཤ་དཀར་བཏགས་ནས། །
དངུལ་དཀར་ཡིན་མདོག་ཁ་པོ། །
བྱམས་པ་མི་ལ་གཡར་ནས། །
ལྟ་བ་མཐོ་མདོག་ཁ་པོ། །
538



གསུམ་པ། མཛའ་གཞས་དང་ཚིག་རྒྱག
སྐུ་སྟོད་གསེར་ནི་མ་རེད། །
སྐུ་སྨད་དངུལ་ནི་མ་རེད། །
ཤ་རུས་པགས་པས་གཏུམ་པ། ། །
གང་ནས་བཙལ་བཙལ་ཡིན་ནོ། །
པང་གདན་དམར་ཁྲ་ཟད་སོང་། །
ལྗང་ཁྲ་འཐག་རོགས་གནང་དང་། །
སྐྲ་ལོ་སྐེད་པ་ཟིན་སོང་། །
གཡུ་ཆུང་སྐྱོན་རོགས་གནང་དང་། །
འཇམ་པོའི་བལ་གྱིས་ལྷས་པའི། །
འུར་རྡོ་ཆུ་མིག་དགུ་སྒྲིལ། །
ལས་འཕྲོ་ཡོད་པའི་བུ་མོའི། །
དབུ་ལ་གཞུས་ནས་བཞག་ཡོད། །
ཆོས་ཤིག་བྱེད་དགོས་བསམ་ནས། །
ཆོས་ཁང་སྒམ་སྐས་འཛེགས་ཡོད། །
ཡར་ལྟས་བླ་མ་མ་མཐོང་། །
མར་ལྟས་བྱམས་པ་མཐོང་སོང་། །
539



ལྷ་སའི་དམངས་ཁྲོད་གླུ་གཞས།
ཆུང་འདྲིས་བྱམས་པའི་དབུ་ལ། །
དབུ་ཤིག་སྒྲུག་རྒྱུ་བྱུང་ན། །
སོ་མ་ཐར་རེ་ཐོར་རེ། །
རྒུན་འབྲུམ་མར་ལས་ཞིམ་པ། །
མགོ་སྟེ་མར་སྐོགས་མགོ་ལ། །
སྐྲ་ལོའི་རེ་བ་མི་འདུག །
ཁ་སྟེ་བྲག་ཕུག་ཁ་ལ། །
བྱམས་པའི་རེ་བ་མི་འདུག །
གནམ་ལ་སྐས་ཀ་བཙུགས་ཏེ། །
སྨིན་དྲུག་བསྙབ་རྒྱུ་བྱུང་ན། །
ཆུ་ལ་ཤེལ་སྒོ་བཙུགས་ཏེ། །
ཉ་མོ་སྙབ་རྒྱུ་བྱུང་ན། །
འཕྱོངས་རྒྱས་ལུ་མའི་ལུ་ཆུར། །
སྐྲ་ལོ་བཀྲུ་བར་ཕྱིན་པས། །
སྐྲ་ལོ་དག་རྒྱུ་མེད་པའི། །
ཉ་མོས་སེམས་གཅོང་བཟོས་བྱུང་། །
540



གསུམ་པ། མཛའ་གཞས་དང་ཚིག་རྒྱག
གཡུ་དེ་དྲུག་དཀར་དྲུག་སྨུག ། །
ཕར་འགྱུར་ཚུར་འགྱུར་མ་གནང་། །
མུ་ཏིག་དར་གྱི་མདུད་པ། །
ཁྱེད་ཀྱིས་གནང་རོགས་གནང་དང་། །
རྒྱལ་རྩེ་སྣམ་བུ་ཡག་ཀ ། །
པ་སྣམ་བུ་མོ་མཛེས་པ། །
སྣམ་བུའི་སྤུ་ཐག་མ་ཆོད། །
བུ་མོའི་ལས་འཕྲོ་ཟད་སོང་། །
ཟངས་རི་བྱེ་ལའི་སྒང་ནས། །
གླིང་བུ་ཡི་གླིང་གཏོང་གིས། །
གཏོང་མཁན་ངོ་ནི་མི་ཤེས། །
ཉན་མཁན་སེམས་པ་སྐྱོབ། །
ཁྱེད་ལ་ཆ་ནི་མི་འདུག །
ང་ལ་ཡ་ནི་མི་འདུག །
ང་གཉིས་ཆ་མེད་ཡ་མེད། །
གནས་བཟང་སྐོར་ལ་ཕེབས་དང་། །
541



ལྷ་སའི་དམངས་ཁྲོད་གླུ་གཞས།
པོ་ཏ་ལ་ཡི་རྩེ་ནས། །
བཅོ་ལྔའི་ཟླ་བ་ཤར་བྱུང་། །
བཅོ་ལྔའི་ཟླ་བ་མ་རེད། །
རྒྱལ་བའི་བཞིན་རས་ཡིན་འདུག །
སྤང་དེ་སྤང་རྒྱ་ཆེ་བ། །
གཡག་གུ་འགྲོ་རྒྱུ་རྒོད་པ། །
སྐེད་པའི་འུར་རྡོ་ཁྲ་ཆུང་། །
ཐུགས་ལ་ཞོག་རོགས་གནང་དང་། །
བུ་མོའི་ཆུང་འདྲིས་བྱམས་པ། །
ཤིང་བཟང་སྟག་མའི་མེ་ཏོག །
སྲོད་ལ་ཤར་བ་དགོས་ཀྱི། །
ཐོ་རེངས་ཡལ་བ་དགོས་ཀྱི། །
ཨ་མས་གསུང་ཡང་གསུངས་བྱུང་། །
གསུང་ཡས་ཨ་མ་བདེན་པ། །
ཉིན་མོ་བཏབ་པའི་ཟོམ་པ། །
མཚན་མོའི་འགྲུལ་ལ་ཟད་སོང་། །
542



གསུམ་པ། མཛའ་གཞས་དང་ཚིག་རྒྱག
ཕ་མ་བཟང་པོའི་བུ་ཕྲུག །
དགེ་རྒན་བཟང་པོའི་དགེ་ཕྲུག །
ས་ཕྱོགས་གང་དུ་ཕྱིན་ཀྱང་། །
ཡར་ཕེབས་ཡར་བྱོན་གསུངས་བྱུང༌། །
སེམས་པ་སྤང་ལ་ཤོར་བའི། །
སྤང་རྒྱན་མེ་ཏོག་མ་རེད། །
དུག་ཤིང་ལོ་མ་རྒྱས་པར། །
སེམས་པ་ག་རེ་ཤོར་བ། །
ཕར་ལ་སྟར་ཁ་ཁམ་བུའི། །
འགྲོ་སོང་རྒྱག་དགོས་མེད་ལ། །
ཚུར་ལ་ཤིང་ཏོག་ཨ་མྲའི། །
ཡོང་གོ་ལེན་དགོས་མེད་དོ། །
སེམས་པ་སྐྱོ་རང་དྲགས་ནས། །
སྐྱོ་གླུ་ཚིག་གསུམ་བཏང་པས། །
ཡུམ་ཆེན་ཨ་མའི་ཐུགས་ལ། །
གནས་བཟོད་བདེ་བར་དགོངས་སོང་། །
543



ལྷ་སའི་དམངས་ཁྲོད་གླུ་གཞས།
སེམས་དང་བསམ་པ་མཐུན་ནས། །
ལོ་ངོ་འགའ་ཞིག་ཕྱིན་སོང་། །
ཤ་འབྱར་ལུས་འདྲེས་མེད་པ། །
ང་གཉིས་སེམས་པ་སྐྱོ་བྱུང་། །
མཛོ་ཕོ་རོལ་ལ་གཤིབ་གཤིབ། །
ང་གཉིས་གཤིབ་རྒྱུ་བྱུང་ན། །
གཉའ་ལ་བརྒྱབ་པའི་གཉའ་ལྕོག །
ཁྱེར་དགོས་བྱུང་ཡང་ལས་རེད། །
ཁྱེད་ཀྱི་ཆུང་འདྲིས་བྱམས་པ། །
ང་ཡིས་འཕྲོག་གི་འདུག་ན། །
ལོ་གསུམ་གཟིམ་ཆུང་ནང་དུ། །
སྐུ་མཚམས་སྡོམ་དུ་ཆུག་དང་། །
ན་ནིང་རྟ་ཕོས་གཡུགས་ཀྱང་། །
རྐང་ཆག་ལག་ཆག་མ་བྱུང༌། །
ད་ལོ་བྱམས་པས་གཡུགས་ནས། །
སྙིང་ལ་སེར་ཁ་རྒྱུག་བྱུང་། །
544



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་བྱམས་པས་སྐུར་བའི། །
ཡིག་ཆུང་ཁྲ་ཁྲ་བ་ཁྲ། །
སོ་སོས་ཀློག་ཀྱང་མ་ཤེས། །
མི་ལ་བསྟན་པ་ངོ་ཚ། །
སྐལ་བ་ལགས་ཀྱིས་གཅིག་བྱས། ། །
བསྐོ་བཞག་ལགས་ཀྱི་གཉིས་བྱས། །
བྱིའུ་ཆུང་འཇོལ་མོའི་སྡོད་ས། །
བལ་ལས་ཚེར་མ་འཇམ་པ། །
སེ་བ་དམར་སེར་འོག་གི །
རི་བོང་སྨད་ཆག་མགོ་རིལ། །
ཁྱོད་རང་གནམ་ཆུ་སྒུག་ནས། །
སྙིང་ཆུ་བསགས་རོགས་ཡིན་འགྲོ །
དཀར་ནི་ཀ་ཅི་དཀར་ར། །
འཇམ་ནི་འབུ་རས་འཇམ་པ། །
ཀ་ཅི་དགོངས་པ་མ་ཚོམ། །
འབུ་རས་ལས་ལ་སྐོས་སོང་། །
545



ལྷ་སའི་དམངས་ཁྲོད་གླུ་གཞས།
པོ་ཏ་ལ་ཡི་རྩེ་ནས། །
གསེར་གྱི་རྒྱ་གླིང་བཏང་བྱུང་། །
གསེར་གྱི་རྒྱ་གླིང་མ་རེད། །
རྒྱལ་བའི་གསུངས་དབྱངས་རེད་འདུག །
ཤར་ཕྱོགས་རི་བོའི་ལྡེབས་ནས། །
ཤྭ་བ་ཕར་རྒྱུག་ཚུར་རྒྱུག ། །
མདའ་མོ་རྒྱག་དགོས་བསམ་ནས། །
གཞུ་མོ་བཀུག་ནས་བསྡད་ཡོད། །
ཅོ་ཅོག་བྲག་རི་མཐོན་པོར། །
གཡམ་པ་གཤག་པར་འགྲོ་ལ། །
མལ་ཆས་གཡང་ལ་སྐྱུར་བའི། །
རྒྱུ་མཚན་ཤོད་རོགས་གནང་དང་། །
སེམས་པ་སྐྱོ་དང་སྐྱོ་བྱུང་། །
མ་སྐྱོ་མདོག་མདོག་བྱས་ཡོད། །
ཨ་མ་དྲན་དང་དྲན་བྱུང་། །
མ་དྲན་མདོག་མདོག་བྱས་ཡོད། །
546



གསུམ་པ། མཛའ་གཞས་དང་ཚིག་རྒྱག
ཕ་ཡུལ་དར་ལྕོག་ཧྲིག་ཧྲིག །
མཐོང་ན་བསམ་པ་མ་གཏོགས། །
ལ་མོ་དཔུང་པ་ཧྲིག་ཧྲིག །
མཐོང་ན་བསམ་པ་མི་འདུག །
རྩྭ་དང་བཙས་མའི་སྒང་ལ། །
བྱང་ཐང་འབྲོག་མོ་སྐྱིད་པ། །
བཙས་མ་བཙས་ཐག་ཆོད་ན། །
འབྲོག་མོའི་ལུས་ལ་མ་ལེན། །
རྟ་དང་རྟ་སྒའི་མཚམས་ལ། །
འཇམ་པའི་སྒ་གདན་བརྒྱབ་ཡོད། །
མ་འགྱུར་གློ་བཅག་བྱས་ཡོད། །
འགྱུར་ཡང་ཚེ་སྔོན་ལས་རེད། །
ཆུ་མོ་མ་ཟད་བར་དུ། །
སྐུ་ཁྲུས་གསོལ་རོགས་གནང་དང་། །
ཆུ་མོ་ཟད་པའི་མཚམས་སུ། །
547



ལྷ་སའི་དམངས་ཁྲོད་གླུ་གཞས།
བུམ་རྐྱེན་ཀྱོམ་ཀྱོམ་གནང་དང་། །
ཨ་མ་ལགས་ཀྱི་གསུང་གླུ། །
སྒྲ་སྙན་གླུ་ལས་སྙན་པ། །
ལ་མོའི་རྒྱབ་ཏུ་བཏང་བས། །
ལ་མོའི་མདུན་དུ་ཚོར་བྱུང་། །
ཕྱི་མ་རེ་སའི་བླ་མར། །
འབུལ་བ་མཆོད་བསྟོད་ཞུས་ཀྱང་། །
བསྟན་པའི་ཞབས་འདྲེན་ཞུས་སོང་། །
ཡོན་མཆོད་མ་བྱུང་ཚར་སོང་། །
ཨ་བྲ་ཡིན་ནི་གསུངས་བྱུང་། །
རྫ་བྲ་ཡིན་ནི་གསུངས་བྱུང་། །
འདི་ནས་ཕ་ཡུལ་ཕྱོགས་ལ། །
ལྟག་ཁུང་ཕེབས་ནས་ཕེབས་དང་། །
ཆུང་འདྲིས་ལགས་ནི་གསན་དང་། །
གངས་ལ་ཉི་ཤར་གསན་དང་། །
548



གསུམ་པ། མཛའ་གཞས་དང་ཚིག་རྒྱག
གཡུ་ཆུང་བྱེ་མའི་དཀྱིལ་ནས། །
དོན་པའི་ཐབས་ཤིག་གནང་དང་། །
ཆུ་ལ་ཆར་པའི་སྐྱོ་གྲོགས། །
བྲག་ལ་འུག་པའི་སྐྱོ་རོགས། །
ཉམ་ཆུང་མི་གཡོག་རྒྱུག་དགོས། །
སྐྱོ་གྲོགས་མེད་པས་ལས་སོང་། །
བྱམས་པས་གསུང་ཡས་བྱས་ན། །
ཟླ་གཅིག་ཞག་མ་བཅོ་ལྔ། །
ཟླ་བ་ཕར་ལ་བཞག་ནས། །
བཅོ་ལྔ་ལོ་ལས་རིང་ང་། །
ཤར་ནས་སྐྱ་མདའ་བཏང་བྱུང་། །
ལྷ་ཀླུའི་ལྷ་སྲས་སྐུ་ཞབས། །
བུ་མོ་གློད་རོགས་གནང་དང་། །
ཨ་མས་བཀའ་བཀྱོན་གནང་ཡོང་། །
ཟིམ་ཟིམ་སྔོན་པོའི་ཆུ་ལ། །
549



ལྷ་སའི་དམངས་ཁྲོད་གླུ་གཞས།
ལན་གཅིག་བརྒལ་མི་བྱུང་ན། །
གྲུའུ་ཙེ་མཚལ་ཁའི་འོག་འཇུག །
ཨ་ཅག་ཁྱེད་ལ་ཕུལ་ཆོག །
ཨ་མས་མེ་ཞིག་ཐོང་དང་། །
ང་རས་ཆུ་ཞིག་བླངས་ཆོག །
ཨ་མ་ང་གཉིས་སྐྱོ་རོགས། །
ཐབ་དང་བུད་པ་ཡོག་རེད། །
སྐབས་ཤིག་བོང་བུ་རྐྱང་དཀར། །
བཞོན་པ་ཙམ་ཞིག་མ་གཏོགས། །
ཆིབས་ཆེན་པད་མ་རཱ་ག །
ཆིབས་སྒ་སྒྲོན་ནས་བཞག་ཡོད། །
ཆུ་མོ་ཁ་ནས་བླངས་པར། །
རྙོག་མ་གཏིང་ནས་ལངས་བྱུང་། །
གང་བྱས་རྙོག་ནི་རྙོག་སོང་། །
ཁྲོན་སྐྱོགས་གཏིང་ལ་ཚུད་དང༌། །
550



གསུམ་པ། མཛའ་གཞས་དང་ཚིག་རྒྱག
ཆུ་དང་ཆར་པ་སྦྲེལ་སོང་། །
ཇ་ཆུ་མ་ཉན་ཚར་སོང་། །
ང་གཉིས་མ་བྱུང་ཚར་སོང་། །
སེམས་ལ་རིང་ཐུང་ཤོར་སོང་། །
ཆུ་མོ་མ་རྒྱས་གོང་ལ། །
ཨ་མ་ཐུག་པར་ཐོང་དང༌། །
དེ་ནས་ཆུ་མོ་རྒྱས་ན། །
ཨ་མ་མ་ཐུག་ཚར་སོང་། །
བྱ་དེ་ཆུང་ལ་མཛེས་པ། །
གོང་དཀར་གཡུ་བྱ་སྔོན་པོ། །
འཕུར་ན་གཤོག་རྩལ་ཆེ་བ། །
བཞུགས་ན་གསུང་གཞས་སྙན་པ། །
ཁ་སྟེ་ཆ་ལེ་ཆོ་ལེ། །
ན་སོ་གཞོན་པའི་བེད་རེད། །
ལུས་ཀྱི་པུས་མོའི་ཡན་ལ། །
སེམས་པས་སྒོ་ལྕགས་བརྒྱབ་ཡོད། །
551



ལྷ་སའི་དམངས་ཁྲོད་གླུ་གཞས་
ལྕང་གླིང་པ་ལ་དགའ་ཡང་། །
ཀླུ་བཙན་མ་ལ་ཞེད་ཀྱིས། །
ལྕང་གླིང་ཀླུ་བཙན་གཉིས་ལ། །
གདུག་པ་ཅན་ཞིག་ཡོད་འདྲ། །
སོག་པོ་སོག་ཡུལ་མཐིལ་ནས། །
གནས་མཇལ་བསམས་ཏེ་ཡོང་ཡོད། །
ལས་དང་དབང་གིས་བཀག་སྟེ། །
སྣོག་གླིང་གཞུང་ལ་ལུས་སོང་། །
རྟ་ཕོ་འགྲོས་མེད་བཞོན་ནས། །
སྐུ་ལུས་གཅོང་རོགས་ཡིན་འགྲོ། །
དེ་ལས་རང་ལ་ཡོད་པའི། །
རྐང་གཉིས་རྟ་ཕོ་དགའ་དྲགས། །
རྟ་ལས་ཐུར་འགོ་ཡག་པ། །
རྣམ་རྒྱལ་གླིང་གི་ཐུར་འགོ །
མི་ལས་མི་སྤུས་དག་པ། །
རམ་པའི་སྲས་ཆུང་སྐུ་ཞབས། །
552



གསུམ་པ། མཛའ་གཞས་དང་ཚིག་རྒྱག
བུ་མོ་ན་སོ་ཆུང་ཆུང་། །
གཏན་གྲོགས་ཨ་ཁུ་རྒྱུ་བོ། །
ལས་ལ་བསྐོས་པ་མ་རེད། །
རྒྱ་བོས་དབང་ཡོད་བཏང་བཞག །
ཆུང་འདྲིས་རི་ལ་ཡོད་བསམ། །
རི་ལ་མིག་ཅིག་བལྟས་པས། །
དེ་འདྲའི་ཆུང་འདྲིས་ཁྱད་མཚར། །
གྲོང་གི་དཀྱིལ་ནས་དོན་བྱུང་། །
ལ་མོས་ཉག་ཙམ་གནང་དང་། །
མཛོ་མོས་གཟེངས་ཙམ་བྱས་ཆོག །
ང་དང་བྱམས་པའི་དབར་ལ། །
ལ་ཉག་མཛོ་གཟེངས་བྱས་ཆོག །
ཞྭ་མོ་ཚེ་རིང་སྐྱིན་ཁེབས། །
ཞལ་རས་ཨུ་མུ་སུ་ལུ། །
སྐྱིན་ཁེབས་བློ་ལ་འདུག་ཀྱང་། །
ཨུ་སུ་བློ་ལ་མི་འདུག །
553



ལྷ་སའི་དམངས་ཁྲོད་གླུ་གཞས།
ཕ་རྒྱུད་གངས་རི་དཀར་པོ། །
མ་རྒྱུད་གཡུ་མཚོ་སྔོན་པོ། །
ང་རང་པད་མའི་མེ་ཏོག །
ཆུང་འདྲིས་གསེར་སྦྲང་བུང་བ། །
ས་གཞི་པད་མར་བཏབ་པའི། །
ནག་ཆུང་སྲན་མའི་མེ་ཏོག །
ཆུང་དུས་མིག་ལ་མཛེས་པ། །
ཆེ་ནི་འབྲས་བུ་ལེགས་པ། །
ཀ་ཅི་དཀར་པོའི་དར་ཆ། །
རི་ཀླུང་ཁྱོན་ལ་བཙུགས་ཡོད། །
ཚོན་སྣ་འཛོམས་པའི་དར་ཆ། །
ཆུང་འདྲིས་ཕྱོགས་ལ་བཙུགས་ཡོད། །
རང་བྱུང་ཟངས་ལས་བརྡུངས་པའི། །
རྣམ་རྒྱལ་ཚེ་དབང་བུམ་པ། །
ཕྱི་དེ་བུམ་བཟོ་མཛེས་པ། །
ནང་དེ་བུམ་རྫས་འཛོམས་པ། །
554



གསུམ་པ་ འཛའ་ཞུས་དང་ཚིག་རྒྱག
ཆུང་འདྲིས་བྱམས་པའི་བཞུགས་ས། །
བྲག་རི་དངུལ་དཀར་མེ་ལོང་། །
སེམས་པ་བཏང་ན་མ་གཏོགས། །
ལུས་པོ་ཐར་ས་མ་རེད། །
ཕ་མ་སྐུ་དབང་བཙན་ཡང་། །
ལས་འགྲོ་བཀག་པ་མ་གནང་། །
རྫ་རི་ག་ཚོད་མཐོ་ཡང་། །
ཉི་ཟླ་བཀག་ནི་མི་ཐུབ། །
གསེར་གྱི་ཐོག་ཁར་འགྲོ་བར། །
དངུལ་གྱི་སྐས་འཛེགས་དགོས་ཀྱིས། །
ཡིད་འཕྲོག་མཛེས་མ་འཚོལ་བར། །
རྡོ་ཡི་ཞགས་པ་དགོས་ཀྱིས། །
ཕུ་ཡི་སྤྱན་རྒྱན་མེ་ཏོག །
ཟླ་གསུམ་སྤང་གི་རྒྱན་ཆ། །
བུ་མོའི་ཆུང་འདྲིས་བྱམས་པ། །
555



ལྷ་སའི་དམངས་ཁྲོད་གླུ་གཞས།
ཞག་གསུམ་སེམས་པའི་མགོ་སྐོར། །
ཆུང་འདྲིས་བྱམས་པས་བཏགས་པའི། །
པང་གདན་འཇའ་དྲུག་སྣ་ལྔ། །
པང་གདན་ཚོས་གཞི་མ་འགྱུར། །
བྱམས་པའི་གསར་གྲོགས་རྫོགས་སོང་། །
ཇ་ལ་མར་གྱི་སྐྱོ་རོགས། །
བྱུང་ན་བསམ་པ་མ་གཏོགས། །
ཇ་ཁུ་ནག་པོ་རང་ཡང་། །
རང་མགོ་མི་ཐོན་མི་འདུག །
དཀར་ཡོལ་དཀར་སངས་ནང་ནས། །
ཟ་མ་ཁ་གང་བཟས་པས། །
སྐད་གྲགས་ཆེ་བ་མ་གཏོགས། །
བྲོ་བ་ཆུ་ལས་མི་འདུག །
དཀོན་མཆོག་དཔང་དུ་བཙུགས་ནས། །
མཛེས་མའི་བསམ་དོན་བསྒྲུབས་ཡོད། །
556



གསུམ་པ། མཛའ་གཞས་དང་ཚིག་རྒྱག
རྒྱུ་འབྲས་མེད་པའི་མཛེས་མས། །
དཀོན་མཆོག་བདེན་པར་མ་འཛིན། །
མེ་ཏོག་པད་མ་བཞིན་དུ། །
མཚར་སྡུག་བདག་ལ་མེད་དོ། །
རྡོ་རྗེ་ཕ་ལམ་བཞིན་དུ། །
ལུས་ངག་ཡིད་གསུམ་ཕུལ་ཆོག །
ཆུ་དེ་རྒྱ་ཆུ་ཕྲ་མོ། །
འབབ་ཀྱང་རྫོགས་དུས་མེད་ན། །
ཁོ་བོའི་ཡིག་ཆུང་དེ་ལ། །
འབྲི་ཡང་ཚར་རྒྱུ་མི་འདུག །
སྟེང་ཕྱོགས་ལྷ་ནས་ཕེབས་པའི། །
ཆུང་འདྲིས་ཟླ་བ་ལྷ་མོ། །
སེམས་བཟང་བུ་ངའི་ཕྱོགས་ལ། །
བརྩེ་བའི་སྤྱན་ཞིག་གཟིགས་དང་། །
ང་ལ་ཆུང་འདྲིས་དགོས་ཡོད། །
557



༈ གའི་དམངས་ཁྲོད་གླུ་གཞས།
ཡོན་ཏན་ཅན་ཞིག་དགོས་ཡོད། །
ཤེས་བྱ་འཛོམས་པའི་བྱམས་པ། །
ཡུན་རིང་བསྒུགས་ཀྱང་བསྒུགས་ཆོག །
ལྕང་གླིང་གྲུ་བཞིའི་ནང་ལ། །
སྤྲོ་འཆམ་བྱེད་པར་བསྐྱོད་པས། །
མཛེས་བྱ་མགྲིན་པ་སྔོན་མོས། །
བསམ་པའི་འདོད་གླུ་བཏང་བྱུང་། །
རྒྱ་ཆེའི་སྤང་གཤོངས་ཐོག་ལ། །
མེ་ཏོག་སྣ་ཁ་འཛོམས་པ། །
བློ་ལ་ཡོད་པའི་མེ་ཏོག །
མིག་རྟགས་བརྒྱབ་ནས་བཞག་ཡོད། །
གཅིག་ལ་བལྟས་ན་དྲན་བྱུང་། །
གཉིས་ལ་བལྟས་ན་དྲན་བྱུང་། །
འཕྱོངས་རྒྱས་ཟླ་བ་སྒྲོལ་མའི། །
སྤྱན་གྱི་གཟིགས་ཕྱོགས་དྲན་བྱུང་། །
558



གསུམ་ང་།
ཛའ་གཞས་དང་ཚིག་རྒྱཔ
སེམས་དང་སེམས་པའི་བར་ལ། །
སེམས་རྟེན་འཇོག་རེས་བྱུང་ན། །
ལུས་པོ་རླུང་ལ་འཛོལ་ཡང་། །
མཇལ་བའི་དུས་ཤིག་ཤར་ཡོང་། །
གནམ་ལ་སྐར་མ་མཛེས་པ། །
ས་ལ་མེ་ཏོག་མཛེས་པ། །
ས་དང་གནམ་གྱི་བར་ལ། །
བདག་གི་ཆུང་འདྲིས་མཛེས་པ། །
ཚེས་གསུམ་ཟླ་བ་དཀར་པོ། ། །
ཞག་གསུམ་སྤྲིན་པས་མ་སྒྲིབ། །
ང་དང་ཁྱེད་ཀྱི་བར་ལ། །
དར་གྱི་མདུད་པ་ཐེབས་ཤག །
དཔོན་པོ་གཅིག་རང་མ་རེད། །
དཔོན་པོ་གཉིས་རང་མ་རེད། །
དཔོན་པོ་ཁྱེད་ལས་ལྷག་པ། །
གླིང་གི་གེ་སར་རྒྱལ་པོ། །
559



ལྷ་སའི་དམངས་ཁྲོད་གླུ་གཞས།
དཀྱིལ་ཁང་ཟམ་པའི་འོག་ཏུ། །
ཉ་མོ་དཔུང་གདང་ཤིག་ཤིག ། །
ཉ་ལ་དཔའ་རྩལ་ཡོད་ན། །
ཟམ་པའི་སྟེང་ལ་མཚོངས་ཤོག །
ཐག་རིང་རྒྱང་ནས་ཕེབས་དུས། །
ལྷ་ལྕམ་ཕེབས་ཕེབས་གནང་གིས། །
ཉེ་བའི་འགྲམ་དུ་སླེབས་དུས། །
རྒྱུག་ཤད་ཚོང་མཁན་འདྲ་བ། ། །
ཤོར་དང་ལ་དང་ཤོར་སོང་། །
སྐྱག་པ་ཕྱེད་ལ་ཤོར་སོང་། །
བཀར་དང་ལ་དང་བཀར་སོང་། །
སེ་ར་བྲག་ལ་བཀར་སོང་། །
ཁྱེད་ཀྱང་ལ་མོའི་མདུན་དུ། །
ལྕང་གསར་ཨེ་ཡོད་ལྟོས་ཤོག །
ངས་ཀྱང་ལ་མོའི་རྒྱབ་ཏུ། །
བྱིའུ་ཆུང་ཨེ་ཡོད་བལྟས་ཆོག །
560



གསུམ་པ། མཛའ་གཞས་དང་ཚིག་རྒྱག
ཁྲོན་པའི་ནང་གི་སྦལ་པ། །
སྦུལ་པ་མིག་ཆེན་ཁོ་རེ། །
རྐུབ་ལ་ཉི་མ་མེད་པར། །
ཚད་པ་ག་ནས་ཚ་བྱུང་། །
ཤར་རི་མཐོ་བ་མ་རེད། །
ནུབ་རི་དམའ་བ་མ་རེད། །
བྱ་ལ་བྱ་རྒྱལ་རྒོད་པོ། །
ལྡིང་ས་ནོར་བ་མ་རེད། །
ཞྭ་མོ་མོ་ཞྭའི་ནང་དུ། །
ཡོས་དང་སྲན་མས་ཁེངས་ཡོད། །
ང་ནི་བཟའ་ཡང་མི་བཟའ། །
ཆུང་འདྲིས་ཕྱོགས་ལ་བསྐུར་འགྲོ། །
ལམ་ཁ་གསུམ་མདོ་སྒང་གི །
ཁྱི་མོ་སྨད་ཆགས་མོ་རེ། །
འགྲུལ་པ་ཡར་འགྲོ་མར་འགྲོའི། །
ཇ་ཞག་བལྡགས་མཁན་འདྲ་ཤས། །
561



སའི་ང་ང་ངས་ཁྱོང་གླུ་ཀཞུས་
རོ་ཡིན་ཀྱང་དྲག་པས། །
སྨད་ཆགས་ཡིན་ཀྱང་དྲག་པས། །
བླ་བྲང་གྲོང་ཚོའི་ནང་དུ། །
སྒོ་ཁྱི་སྡུག་པ་མི་འདུག །
གནམ་དང་སྤྲིན་པའི་བར་ན། །
འབྲུག་གིས་འབྲུག་ཚང་བསག་ཞག །
གཞོན་པ་བློ་ཁོག་ཡོད་ན། ། །
འབྲུག་ཚང་གཏོར་བར་ཕེབས་དང་། །
དབྱར་རྩྭ་སྤང་ལ་ཡོད་དུས། །
ང་རས་བདག་པོ་མ་བརྒྱབ། །
དགུན་རྩ་རླུང་བུས་ཁྱེར་དུས། །
འགྱོད་པ་གཏིང་ནས་སྐྱེས་བྱུང་། །
དགོང་ཞིག་ཆང་གིས་བཟི་ནས། །
མི་འཇོན་ཁས་ལེན་བྱས་ཡོད། །
ད་རངས་ཐོ་རེངས་ཙམ་ལ། །
མི་དྲན་དགུ་དྲན་དྲན་བྱུང་། །
562



གསུམ་པ། མཛའ་གཞས་དང་ཚིག་རྒྱག
མདང་དགོང་ཆང་གིས་བཟི་ནས། །
གང་བཤད་དྲན་ཡས་མི་འདུག ། །
ད་རངས་གནས་མོས་གསུངས་དུས། །
ངོ་གདོང་སྟོན་ཐབས་བྲལ་ཞག །
ཁང་ཆུང་འདོམ་ཁང་གྲུ་བཞི། །
དང་དོད་ལངས་ནས་མ་བརྒྱབ། །
བྱ་དེ་པུ་པུ་ཁུ་ཤུད། །
ནམ་དུས་ཟིན་ནས་ལངས་བྱུང་། །
བཅུ་ཤད་གཡུ་ཆུང་སྒྲོལ་དཀར། །
མ་འགྱུར་གཏན་དུ་བཞུགས་དང་། །
བྱུ་རུ་དམར་པོའི་ཕྲེང་བ། །
གྱ་གྱུར་མེད་པ་ཞུས་ཆོག །
ཁྱེད་སེམས་ཤོག་བུ་དཀར་པོ། །
མ་འགྱུར་གཏན་དུ་གནས་ན། །
དེ་ལ་མཁོ་བའི་ཡིག་ཆུང་། །
ག་དུས་འབྲི་འབྲི་ཡིན་འགྲོ །
563



ལྷ་སའི་དམངས་ཁྲོད་གླུ་གཞས།
སྤང་ལ་སྐྱེས་པའི་སེར་ཤས། །
ཤ་གོ་ཆོད་ཀྱི་ཡོད་ན། །
གཡང་དཀར་མ་མོ་བསད་ནི། །
སྐུ་སྡིག་རྫི་རོགས་ཡིན་འགྲོ། །
གངས་རི་བསྐོར་ནས་ཡོང་ཡོད། །
གངས་ཆུ་བཏུང་ནས་ཡོང་ཡོད། །
གངས་སྟོད་སེང་གེ་དཀར་མོར། །
དགོངས་པ་ཞུས་ནས་ཡོང་ཡོད། །
ཆུ་མོ་ཆེ་ལོས་འདུག་གམ། །
རབ་ཁ་བདེ་ལོས་འདུག་གམ། །
སྒོས་གཞིས་ལྕང་མའི་གསེབ་ལ། །
ཐུགས་ཁ་ལྡན་ལོས་འདུག་གམ། །
མ་འདོད་སྒྲོན་མས་ཕྱིན་ཆོག །
མཐུན་པོ་ཡོང་བ་གནང་ཞིག །
གྲོད་ཁོག་ཆེན་པོས་ཕྱིན་ཆོག །
ཕྱུག་པོ་ཡོང་བ་གནང་ཞིག །
564



གསུམ་པ། མཛའ་གཞས་དང་ཚིག་རྒྱག
འཕན་པོ་ལྷུན་གྲུབ་རྫོང་དེ། །
སྐུ་དབང་བཙན་རང་དྲགས་ནས། །
རི་བོང་རི་ལ་སྡོད་མཁན། །
དར་པོ་ཆེ་ལ་བཏགས་འདུག
ར་སྒྲེང་ཁུ་བྱུག་མཆོད་པ། །
མཇལ་འདོད་བློ་ལ་འདུག་སྟེ ། །
ཕུ་མདོ་ལྕགས་ཀྱི་ཟམ་པ། །
དམྱལ་བའི་འཕྲང་ལས་དོག་པ། །
པད་སྡིང་རྒྱ་ནག་མ་རེད། །
མི་སེར་རྒྱ་མི་མ་རེད། ། །
ཇ་ལ་ཆིང་ཁྲ་0འཐུང་དགོས། །
ག་རེ་བྱས་པའི་ལས་རེད། །
ཆོས་མེད་གཡང་གཟར་མཐོན་པོ། །
ནེའུ་ཆུང་རི་ཡི་ཨ་ཎི། །
འབྲུ་མེད་ཆང་ལ་དགའ་པོ། །
©
ཇ་པ་ཏིའི་རིགས་ཤིགས།
565



ལྷ་སའི་དམངས་ཁྲོད་གླུ་གཞས།
གནས་སྒོ་གདོང་གི་ཨ་ཎི། །
ཆོས་དང་འཇིག་རྟེན་རྒོད་པོ། །
མཚམས་ཁུང་གཞུང་ལ་ཡོད་རེད། །
མ་མཐོང་སྐད་གྲགས་ཆེ་བ། །
ལྷོ་བྲག་སྲས་མཁར་དགུ་ཐོག །
མཐོང་ནི་ཡག་རྒྱུ་མི་འདུག །
ལྷ་ཁང་གཅིག་ལས་མི་འདུག །
ཕ་རིའི་སྤང་གི་ལྡེབས་ལ། །
མཛོ་མོ་སྤུ་ཆ་ལེགས་པ། །
མཛོ་མོའི་རྭ་ཅོ་གཡས་པར། །
ར་ཐམ་མེད་ན་དགའ་བ། །
ཀ་ཅི་རས་གོས་མཐོང་དུས། །
ལྷ་ཆོས་བྱས་ན་བསམ་བྱུང༌། །
ཁ་འབྲས་མཛེས་མ་མཐོང་དུས། །
འཇིག་རྟེན་བྱས་ན་བསམས་བྱུང༌། །
566



གསུམ་པ། མཛའ་གཞས་དང་ཚིག་རྒྱག
རྟ་ལམ་སྒོར་མོའི་ནང་གི །
དགེ་གཡོག་སྤུ་ཕྲུག་ལོང་སྦྱར། །
སོག་ཞྭ་སྔས་ལ་བརྒྱབ་ནི། །
གཉིད་ལམ་ག་རེ་བཏང་བྱུང་། །
འབྲས་གཅིག་དཀར་པོ་བཏབ་པས། །
མེ་ཏོག་ཕྱ་ཁ་ཤར་བྱུང་། །
ལྷ་ཁང་སྒོ་མོ་ཕྱེ་དང་། །
མེ་ཏོག་ལྷ་ལ་ཕུལ་ཆོག །
ཡར་འབྲོག་མཚོ་མོའི་སྟེང་གི །
སེར་བྱ་ཆོས་བཞེས་ངང་པ། །
ཉ་མོའི་རུས་རྒྱན་བཞེས་པ། །
གར་སོང་གསུང་རོགས་གནང་དང་། །
རྟ་ཕོ་རྟ་ཆས་ལེགས་པ། །
རྒོད་མ་བློ་རྒྱུ་རིང་བ། །
དེ་ལ་རྟེའུ་ཞིག་བྱུང་ན། །
ཡར་འབྲོག་མཚོ་རྟའི་རྒྱུད་རེད། །
567



ལྷ་སའི་དམངས་ཁྲོད་གླུ་གཞས།
ལ་མོའི་རྒྱབ་ཀྱི་ཆུ་དེ། །
དུག་ཆུ་ཡིན་པ་མ་ཤེས། །
རི་དྭགས་སྣང་བ་འཁྲུལ་ནས། །
ཧབ་ཐུང་བརྒྱབ་པར་ཐལ་སོང་། །
ང་ལ་རབ་རྒྱས་ལགས་ཀྱིས། །
ཀྲི་ཀའི་པང་ཐག་བསྐུར་འདུག །
ཨ་མ་ཆོས་སྒྲོན་ཨོ་ཤེ། །
པང་གདན་གནས་ལྔ་ཐོགས་དང་། །
ཁྱེད་ནི་སྨན་པའི་རྒྱལ་པོ། །
སྐུ་ལུས་སྨན་གྱི་སྡོང་པོ། །
ཉོན་མོངས་ནད་ལ་ཕན་པའི། །
སྨན་ཞིག་གསོལ་རས་གནང་དང་། །
རྒྱ་གར་རྩ་མཆོག་གྲོང་ལ། །
མ་ཕེབས་ཞུ་རྒྱུ་མི་འདུག །
དུག་གི་ལོ་མའི་ཕྱོགས་ལ། །
ཐུགས་བཅག་གང་ཁྱོན་གནང་ཞིག །
568



གསུམ་པ། མཛའ་གཞས་དང་ཚིག་རྒྱག
བདག་ལ་ཕག་རི་རྫོང་གི །
ངང་རྒྱུད་རྩྭ་ཁ་གནང་བྱུང་། །
མི་ཉག་ཚལ་མོ་མེད་ན། །
ངང་རྒྱུད་རྩྭ་ཁས་གང་ཡོང་། །
འདོ་བ་རྐྱང་རྒོད་ཕེར་པོ། །
རྟ་གདན་ལྗང་དྲུག་གནས་ལྔ། །
སྲབ་དང་སྲབ་མདའ་མི་དགོས། །
སེམས་པས་ཁ་ལོ་བསྒྱུར་ཆོག །
མཛེས་མ་སྤྱན་ཆབ་མ་བསིལ། །
བུ་ངའི་ཚེ་ལ་གཟན་པ། །
ཁམས་གསུམ་གཞུང་ལ་འགྲོ་དགོས། །
གཙོ་ཆེན་དཔོན་པོའི་བཀའ་རེད། །
ལྕང་མས་ཡོམ་ཡོམ་མ་གནང་། །
བྱིའུ་ཆུང་ཀླད་ཁྲག་འཁྱོམ་པ། །
ལྕང་མའི་ཐུགས་ལ་མེད་ན། །
བྱིའུ་ཆུང་སྡོད་ས་སྤོས་ཆོག །
569



གི་
ལྷ་སའི་དམངས་ཁྲོད་གླུ་གཞས་
བྱུང་ན་སྡེ་པ་དྲུང་འཁོར། །
མ་བྱུང་ཕྱག་མཛོད་ནང་མ། །
དགེ་གཡོག་སྐར་མ་རྐུབ་ཀྱོག །
བུ་མོའི་བློ་ལ་མི་འདུག ། །
མ་གཞི་ཚང་དང་ཨ་རག །
མི་འཐུང་དམ་བཅའ་བཞག་ཡོད། །
ཁྱེད་ཀྱི་གསུང་ངོ་མ་བཟློག །
དམ་བཅའ་དབྲལ་དགོས་བྱས་སོང་། །
སེར་པོ་གསེར་གྱི་རྒྱ་གླིང་། །
པོ་ཏ་ལ་ནས་བཏང་བྱུང་། །
སྙན་པོ་རག་གི་རྒྱ་གླིང་། །
ལྕགས་པོ་རི་ནས་བཏང་ཡོད། །
ཆུ་དེ་ཕུ་ཆུ་རྒྱུས་སོང་། །
མདའ་ཆུ་ག་ལེར་བཞུགས་དང་། །
ཕུ་ཡི་རི་ཞིང་སྔོན་མོ། །
མདའ་ཆུ་ཁྱེད་ཀྱིས་མི་ཕན། །
570



གསུམ་པ། མཛའ་གཞས་དང་ཚིག་རྒྱག
ལོ་གསུམ་ཁམ་བུ་ཡིན་ཡང་། །
རྒྱགས་གོ་སྤགས་གོ་མི་ཆོད། །
གཡང་དཀར་ལུག་གི་ཤ་ཡིས། །
རྒྱགས་གོ་སྤགས་གོ་ཆོད་ཡོང་། །
ཆུ་དེ་ཡུར་བུའི་ཆུ་རེད། །
སྐྲ་དེ་བུ་མོའི་སྐྲ་རེད། །
སྐྱ་སྙམ་མར་གྱིས་འདང་ན། །
ག་ཚོད་འཁྲུ་འཁྲུ་ཡིན་ནོ། །
བྲག་དེ་ལྟ་བ་མཐོ་པོའི། །
ཚོ་ལོ་སྐྱུར་མོ་མ་བཟའ། །
དེ་ལས་ལྡུམ་རའི་ནང་གི །
ལ་ཕུག་དཀར་རིལ་ཞིམ་པ། །
དབྱར་ཁ་སྤང་ལ་སྐྱིད་པ། །
ལྷ་བྱའི་གསུང་སྐད་སྙན་པ། །
སྐྱེས་པའི་སྤང་རྒྱན་མེ་ཏོག །
ཞོགས་གཅིག་སད་ཀྱིས་ཁྱེར་སོང་། །
571



ལྷ་སའི་དམངས་ཁྲོད་གླུ་གཞས།
ཆུ་མོ་ཡར་ཀླུང་གཙང་པོ། །
འགྱུར་བའི་ཆུ་ཞིག་མ་རེད། །
ཆུ་སྣ་མང་པོ་འཛོམས་དུས། །
དེ་ཡང་ཏན་ཏན་མི་འདུག །
བྲག་སྟོད་ཐང་དཀར་རྒོད་པོ། །
བྲག་ལ་གསུངས་པ་མ་གནང་། །
ས་རུབ་མུན་པ་སླེབས་དུས། །
འཁོར་ས་བྲག་ལས་མི་འདུག །
ཤིང་བཟང་སྒྲོ་བ་གཅིག་ལ། །
ཀླུ་མོ་གནས་ཀྱི་ཡོད་ན། །
ཨོ་ལོའི་ཇ་བསུར་མར་བསུར། །
ཀླུ་མོ་ཁྱོད་ལ་ཕུལ་ཆོག །
སེ་བ་ལགས་ལ་སེའུ་འབྲུ། །
མི་འདུག་དགོངས་པ་མ་ཚོམ། །
ད་ལྟ་མེ་ཏོག་དཀར་པོའི། །
བག་ཆགས་ཞོག་རྒྱུ་ཡིན་ནོ། །
572



གསུམ་པ། མཛའ་གཞས་དང་ཚིག་རྒྱག
བྱམས་པ་འཁྲིས་སུ་ཡོད་དུས། །
ངོ་ཚ་ལྟ་ལ་ཟད་སོང་། །
བྱམས་པ་ལ་མོ་བརྒྱབ་དུས། །
ཕྱིར་བལྟས་ལྟ་ལ་ཟད་སོང་། །
གོམ་གསུམ་ཕར་ལ་སྤོས་ཏེ། །
རྒྱལ་པོའི་ལྡུམ་རར་ཕྱིན་པས། །
བློ་ལ་ཡོད་པའི་མེ་ཏོག །
མཛུབ་མོ་བཙུགས་ནས་བཞག་ཡོད། །
ང་ལ་རྒྱ་གར་ཤར་ནས། །
རྨ་བྱས་ལན་ཞིག་བསྐུར་ཤོག །
སྐབས་ཤིག་བྱམས་པ་མ་འཚོ། །
རང་རང་གནས་བཟོད་བདེ་ཡོང་། །
ཟོམ་པ་བཏབ་ཀྱིས་གསུངས་བྱུང་། །
རྟིང་ཆ་སྒྲིག་གིས་གསུངས་བྱུང་། །
ཟོམ་པ་རྟིང་ཆ་མི་དགོས། །
ཕུགས་ཀྱི་ཞལ་བཞེས་གནང་དང་། །
573



ལྷ་སའི་དམངས་ཁྲོད་གླུ་གཞས།
འབྲོང་དེ་ལ་བུའི་བློགཏད། །
རྫ་སྟོད་ཡ་ལ་བཅོལ་ཀྱང་། །
རྫ་སྟོད་ཁྲེལ་གཞུང་མེད་པས། །
རི་མགོ་ཁ་བས་མི་མཐོང་། །
ཚེ་རིང་རྨ་བྱའི་ལུས་ལ། །
རི་མོ་འཇའ་རིས་ཤིག་ཤིག །
བྲིས་པའི་རི་མོ་མ་རེད། །
བརྐོས་པའི་རི་མོ་རེད་ཤག །
ཁྱེད་དང་ལྡུམ་རའི་པད་དཀར། །
མཛེས་ཆ་ངོམས་ནས་བཞུགས་དང་། །
ང་དང་སྦྲང་ཆུང་བུང་བ། །
ཁྱེད་ལ་ཞེན་པ་མི་ལོག །
གནམ་དང་སྤྲིན་པའི་བར་ལ། །
ཁྱུང་གིས་སྒོ་ང་བཏང་བཞག །
སྒོ་ངས་ཞལ་སངས་གནང་དང་། །
བསམ་བློ་གཏོང་བའི་ཁྱད་འདུག །
574



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་ལགས་དང་གཤིབས་རྒྱུ། །
གཡང་ཞག་བདུན་ལས་མ་བྱུང་། ། །
མི་ཁས་བར་སྣང་མཚམས་ལ། །
དམག་རྟ་ཁྱུག་ཁྱུག་འཁྱུགས་སོང་། །
གཟིམ་ཆུང་སྐྱིད་པོའི་ཉི་མ། །
བསྡད་འདོད་བློ་ལ་འདུག་སྟེ། །
སྐབས་ཤིག་སྤྲིན་པ་ནག་པོས། །
བར་ཆད་གཏོང་བ་གནང་སོང་། །
ལྷམ་ལ་ལྷམ་མཐིལ་མེད་ན། །
ལྷམ་ཡུ་གསར་པས་གང་ཡོང་། །
ཤ་ཚ་གདུང་སེམས་མེད་ན། །
རྒྱལ་པོའི་སྲས་ཀྱི་གང་ཡོང་། །
སྒྲོག་དུང་མཚལ་ཀ་ཞིག་ལ། །
གོང་ཚད་བརྒྱབ་ནས་བཞག་ཡོད། །
དེ་ལ་ལག་པ་འཆང་མཁན། །
རིན་ཆེན་སྲོག་དང་བྲལ་ཡོང་། །
575



ལྷ་སའི་དམངས་ཁྲོད་གླུ་གཞས།
མི་ཚོས་ཁྱེད་ཀྱི་བཞིན་རས། །
ཉ་གང་ཟླ་བ་རེད་ཟེར། །
ཟླ་བའི་ནང་གི་རི་བོང་། །
ནག་ཆ་ཡིན་པ་མ་ཤེས། །
ཚིགས་ཁེབས་མདའ་གཅིག་གཅིག་ལ། །
མཛུབ་གསུམ་འཚང་ཁ་རྒྱག་གིས། །
མཛུབ་གཉིས་འཆམ་པོ་བྱུང་ན། །
མཛུབ་གཅིག་དགོངས་པ་ཞུས་ཆོག །
ཨ་ཡག་ཟམ་པའི་སྒང་ལ། །
མཛོ་གཡག་དཔུང་གདང་ཤིག་ཤིག །
ང་ནི་འཚང་ག་མི་རྒྱག །
མཛོ་བོའི་རྭ་གོག་ཆག་པ། །
རྒྱ་ལྕང་དཀྲུག་པ་མ་གནང་། །
སྐུ་ལུས་ཟིལ་པས་སྦང་ཡོང་། །
དེ་ལས་ཁམ་སྡོང་དཀྲུག་ན། །
ཁམ་བུ་བཟའ་རྒྱུ་ཡོག་རེད། །
576



གསུམ་པ། མཛའ་གཞས་དང་ཚིག་རྒྱག
རྟ་ཕོ་གཡེར་ཁོ་ཤང་ཤང་། །
གམ་པ་ལ་མོ་བརྒྱབ་སོང་། །
རྒོད་པ་སྡིག་གིའི་ཨ་མ། །
སེམས་པ་གཏིང་ནས་སྐྱོ་བྱུང་། །
རྟ་གསར་ཟག་པའི་འགྲོས་བྱས། །
བཅུ་དྲུག་གཡེར་ཁའི་སྐད་བྱས། །
ལོ་དང་ཟླ་བ་སོང་ཡང་། །
ལྷང་སེ་ཡིད་ལ་འཁོར་བྱུང་། །
ཞིང་ལ་མི་སྐྱེ་དགུ་སྐྱེས། །
རྒྱ་གར་ཨེར་མ་སྐྱེས་བཞག །
བུ་མོར་མི་འཇིགས་དགུ་འཇགས། །
བལ་པོའི་སིབ་དྲི་འཇགས་ཤག །
དབུ་སྐྲ་སི་ལིང་ལྗང་པ། །
དབུ་སྔས་སྒང་ལ་བཞག་ནས། །
མཐོ་བཞག་དམའ་བཞག་མེད་པའི། །
སྙིང་གཏམ་ཚིག་གསུམ་གསུངས་དང་། །
577



ལྷ་སའི་དམངས་ཁྲོད་གླུ་གཞས་
ལྷ་སའི་སྐྱིད་ཆུ་སྔོན་མོ། །
བཙོས་པའི་ཆང་ལས་ཞིམ་པ། །
ཆུང་འདྲིས་བྱམས་པའི་བཞིན་རས། །
བཞེངས་པའི་ལྷ་ལས་མཚར་བ། །
ཆུང་འདྲིས་ཆུང་འདྲིས་ཟེར་བ། །
ག་རེ་བྱས་པའི་ཆུང་འདྲིས། །
སྐུ་ལུས་གསེར་བུམ་འདྲ་བ། །
མ་ཤི་རོ་མདོག་བཟོས་སོང་། །
ཤུག་ཤུག་ཤུག་པའི་དར་ལྕོག །
ཤུག་སེ་ཁ་ལ་ཕྱིན་སོང་། །
ཀ་ཅི་དཀར་པོའི་དར་ལྕོག །
ལན་གྲངས་བསགས་ནས་བསྡད་ཞག །
ཆུང་འདྲིས་བྱམས་པ་ཟེར་བ། །
ཁྲམ་དང་གཡོ་སྒྱུ་མཁས་པ། །
ལུང་ཆུང་རེ་རེའི་ནང་དུ། །
དབུ་མནའ་རེ་རེ་བཞེས་ཀྱིས། །
578



གསུམ་པ། མཛའ་གཞས་དང་ཚིག་རྒྱག
ལྕང་མའི་ཐུགས་ལ་མེད་པའི། །
བྱིའུ་ཆུང་ཆར་པ་བབས་བབས། །
མི་སེམས་ཐུགས་ལ་མེད་པའི། །
རང་སེམས་ཐུག་པ་འཁོལ་འཁོལ། །
ལྕང་མ་རིང་ཐུང་སྙོམ་པ། །
དོན་གྲུབ་གླིང་གི་ལྕང་མ། །
ཤི་ནས་དོན་གྲུབ་གླིང་གི །
འཇོལ་མོའི་ལུས་ལ་ལེན་ཤོག །
སྐུ་ལུས་བེམ་པོ་འཁྲུག་འཁྲུག །
སྐུ་ཚེ་སྔོན་མའི་ལས་རེད། །
ཤ་དང་རུས་པའི་ཐོག་ལ། ། །
མཁས་སུ་བཞག་དགོས་མེད་དོ། །
ཆུང་འདྲིས་གཅིག་གི་ངོ་བྱས། །
ཆུང་འདྲིས་གཉིས་ཀྱི་ངོ་བྱས། །
མཐའ་གཞུག་བུ་མོ་ང་རང་། །
579



ལྷ་སའི་དམངས་ཁྲོད་གླུ་གཞས།
འཆལ་མོའི་དབྱིངས་ལ་ཚུད་སོང་། །
བྱམས་པ་ཁ་འཇམ་ཁོག་རུལ། །
སྔས་མགོ་འགྲིམ་ནས་ཕྱིན་སོང་། །
ཆར་པ་སྟོན་ཆར་སྔོན་པོ། །
རི་རྩེ་འགྲིམ་ནས་ཕྱིན་སོང་། །
བསམ་བློ་མ་བཏང་དྲག་ཀ །
བསམ་བློ་བཏང་ན་སྡུག་ཀ །
བསམ་བློའི་གཏོང་ཕྱོགས་ཉེས་ན། །
རང་སྲོག་རང་གིས་གཅོད་པ། །
ཁུ་བྱུག་མོན་ནས་ཕེབས་པ། །
དཔྱིད་ཀ་ཤར་བའི་རྟགས་རེད། །
བྱམས་པ་ཨ་གསར་ཅན་དེ། །
རྒྱུ་དག་མེད་པའི་རྟགས་རེད། །
མ་ཤི་མི་ཡུལ་སྒང་དུ། །
གང་ལ་གང་སྐྱིད་གནང་དང་། །
580



གསུམ་པ། མཛའ་གཞས་དང་ཚིག་རྒྱག
ཤི་ནས་ལྷ་ལ་སྐྱེས་ཀྱང་། །
ཡོན་ཆབ་ཆུ་ལས་མི་འདུག །
བྱམས་པས་བྱིའུ་ལ་སྤྲུལ་ནས། །
གོང་ལའི་སྒང་ལ་ཕེབས་དང་། །
དེ་དུས་བུ་མོ་ང་རས། །
འོན་ལེན་འོན་སེང་ཞུས་ཆོག །
སྤ་མ་བ་ལུ་གཉིས་ཀྱི། །
རྩ་བ་སྔོག་པར་ཕྱིན་པས། །
དྲི་མཆོག་ལྷ་ཤིང་ཤུག་པའི། །
དྲི་ངད་ཡལ་ནས་བསྡད་ཤག །
རྟ་ལ་མ་བཞོན་གོང་ནས། །
སྒ་ལ་བཅག་བཅག་གནང་དང་། །
ཐ་མ་ཡོབ་དྲས་བཏང་ཡང་། །
སྐུ་ཚེ་སྔོན་མའི་ལས་རེད། །
ཤིང་བཟང་སྦྱར་པས་ལན་ན། །
581



ལྷ་སའི་དམངས་ཁྲོད་གླུ་གཞས།
སྦྱར་པ་སྟ་རེས་བཅད་ཆོག །
བུ་མོ་ང་རས་ལན་ན། །
ང་རས་ལྷ་ཆོས་ཞུས་ཆོག །
ཕ་རི་དེ་ནི་བྲག་རེད། །
ཚུར་རེ་དེ་ནི་གཡང་རེད། །
བྲོག་མ་གཡང་ལ་མཚོངས་པ། །
ང་རང་སྨྱོ་ནི་མ་སྨྱོ། །
བོན་སྟོང་བཀྲ་ཤིས་སྒང་ལ། །
ལུག་ལས་ལུག་རྫི་མང་བ། །
ལུག་གུ་སྤྱང་ཀིས་འཁྱེར་དུས། །
ལུག་རྫི་གཅིག་ཀྱང་མི་འདུག །
འབྲས་སྤུངས་དགེ་འཕེལ་རི་ལ། །
སྤྲིན་པས་གཡས་བསྐོར་རྒྱབ་བྱུང་། །
སྒོ་མང་ཆོས་རའི་ནང་ལ། །
མུ་ཏིག་ཆར་པ་བབས་བྱུང་། །
582



གསུམ་པ། མཛའ་གཞས་དང་ཚིག་རྒྱག
ཆུ་མོ་སྔོ་ཁ་དྭངས་བ། །
བན་བཀྱག་གཏེར་བཟོ་དོད་པ། །
དེ་ནས་ཆུ་ཞིག་བླངས་ན། །
བཀའ་སྐྱོན་གནང་མཁན་ཨ་ཡོད། །
སྤང་དེ་སྤེན་མའི་གསེབ་ལ། །
བྱིའུ་ཆུང་སྐལ་བཟང་སྒྲོལ་མ། །
ཞག་གཉིས་སེམས་པ་མ་སྐྱོ། །
བ་ལུའི་མེ་ཏོག་འཁྲུངས་ཡོང་། །
ཡ་གིའི་དགའ་ལྡན་རི་ལ། །
ལྷ་བསངས་ཀླུ་བསངས་བཏང་ཡོད། །
ཕ་ཡུལ་སྐྱེ་ལྷ་དཀར་པོ། །
མིག་གིས་མཐོང་ཡས་མི་འདུག །
རྒྱ་མཚོ་ཤར་ལ་མ་འགྲོ །
ཤོ་ཟའི་ཐུག་པ་སྟེར་གྱིས། །
ང་ནི་གྲོད་རྒྱགས་མིན་ཏེ། །
སེམས་པའི་གཏིང་ལ་བརྒྱབ་བྱུང་། །
583



ལྷ་སའི་དམངས་ཁྲོད་གླུ་གཞས།
སྐར་མ་སྨིན་དྲུག་བཞིན་དུ། །
འཛོམས་ཡོང་བསམ་པ་མ་གཏོགས། །
བྱང་སྐར་སྤུན་བདུན་བཞིན་དུ། །
ཐོར་ཡོང་བསམ་པ་མ་བྱུང་། །
ཕ་ཡུལ་བཞག་ནས་ཡོང་ཡོད། །
ཨ་མ་བཞག་ནས་ཡོང་ཡོད། །
ཤར་ཕྱོགས་སྤྲིན་བཟང་དཀར་པོས། །
ཨ་མ་གནང་རོགས་གནང་དང་། །
ཆུང་དུས་ཕྲུ་གུའི་བློ་བྱས། །
ཟི་ལིང་རྟ་ཕོ་ཉོས་ཡོད། །།
ད་ལྟ་བསམ་བློ་གཏོང་དུས། །
ཟི་ལིང་རྟ་ཕོས་གང་བྱེད། །
H
ལ་དང་ལ་མོ་རྒྱུས་མེད། །
ཁམས་དང་ལོ་རྟགས་རྒྱུས་མེད། །
ཁ་ལྟ་ངོ་ཤེས་མེད་པར། །
ཤ་འབྱར་ལུས་འདྲེས་བྱུང་སོང་། །
584



གསུམ་པ། མཛའ་གཞས་དང་ཚིག་རྒྱག
སྨིན་དྲུག་ལག་སོར་གཉིས་ལ། །
ལྟ་རེས་མཐོང་རེས་མེད་པར། །
དམར་པོ་མིག་ཙ་ཀོ་ལོང་། །
གང་ལ་བལྟས་ནས་ལངས་བྱུང་། །
ཨ་མ་ལགས་ཀྱི་ཨོ་ལོ། །
མི་དགོས་གསུང་གི་ཡོད་ན། །
སྒོ་མོའི་ཕྱི་སྒོ་ཐོན་དང་། །
རང་མགོ་རང་གིས་བཏོན་ཆོག །
སེམས་མཐུན་ཆུང་འདྲིས་བྱམས་པའི། །
ལུས་པོ་མཇལ་རྒྱུ་བྱུང་ན། །
སེམས་པས་སྒོ་ལྕགས་བརྒྱབ་ཀྱང་། །
ལས་འགྲོའི་ལྡེ་མིག་ཡོད་རེད། །
ཆུང་དུས་མངར་ཆ་བཟོས་ཡོད། །
རྒྱ་གར་བྱི་རིལ་བཟས་ཡོད། །
ད་ལྟ་ཤིང་ཏོག་ཨ་མྲའི། །
མངར་ཆའི་ཞེན་པ་ལོག་བྱུང་། །
585



ལྷ་སའི་དམངས་ཁྲོད་གླུ་གཞས།
པ་སངས་ཆོས་སྐྱིད་ཟེར་བ། །
རླུང་ཙིའི་ནང་གི་བྱིའུ་ཆུང་། །
གཤོག་རྩལ་ཁྱོད་ལ་ཡོད་ཀྱང༌། །
འཕུར་བའི་དབང་ཆ་མི་འདུག །
ལ་མོའི་རྒྱབ་ཀྱི་ཆུ་དེ། །
ཟངས་སྐྱོག་དམར་པོས་བསུས་སོང་། །
རྩིད་པས་སྒྲོག་པའི་ཟ་རུར། །
ལས་འགྲོ་མེད་པ་ཨེ་ཡིན། །
ལྕང་མ་རློན་པའི་ཟམ་པ། །
གྱ་རི་གྱུ་རི་མ་གནང་། །
རྟ་གསར་ཧ་རྒྱག་མ་བྱེད། །
མི་བཟང་གཡང་ལ་དབྱུགས་ཡོང་། །
ཞིང་ལ་སྲན་མ་བཏབ་ཡོད། །
ཚེ་རིང་རགས་སྐྱོར་བསྐོར་ཡོད། །
སྲན་མ་མཆོད་འདོད་འདུག་ན། །
རགས་སྐྱོར་བགམ་ནས་ཕེབས་ཤིག །
586



གསུམ་ང་། ར་ཛའ་གཞས་དང་ཚིག་རྒྱག
སེམས་པ་ངར་ཤོར་མེད་པའི། །
ཚུར་ཤོར་ཧམ་པའི་ཚ་ལ། །
ཤ་འབྱར་ལུས་འདྲེས་མེད་པར། །
མི་ཡི་ཧམ་པའི་ཚ་ལ། །
རི་མགོ་མཐོ་པོའི་དར་ལྕོག །
ལྷེབ་ལྷེབ་བྱེད་པར་ཟད་སོང་། །
བུ་མོ་ང་རའི་མི་ཚེ། །
འགྲོ་འགྲོ་ཐང་ལ་ཟད་སོང་། །
ཁམ་བུ་སྔོ་རྡོག་གཅིག་ལ། །
ཧྥེ་གླིང་ཚོས་སར་བསྐུས་ཞག །
ང་ནི་ཁམ་བུ་མི་བཟའ། ། །
ཚོས་ལ་ཞེན་པ་ལོག་བྱུང་། །
ལྕང་མ་ལྕང་གསར་སྒང་ལ། །
འཇོལ་མོ་འཇོལ་གསར་བབས་ཡོད། །
ཕྱོ་ལ་ཟེར་མི་བྱུང་ན། །
འཕུར་ལ་ཆོག་ཆོག་ཡིན་ནོ། །
587



ལྷ་སའི་དམངས་ཁྲོད་གླུ་གཞས།
ལྕང་གླིང་ཤར་གྱི་བྱིའུ་ཆུང་། །
ལྕང་གླིང་ནུབ་ལ་མ་ཕེབས། །
གསུང་ལ་འདྲེས་པོ་བྱུང་ན། །
ཕར་སྐད་ཚུར་སྐད་ཞུས་ཆོག །
གུང་ཐང་མེ་ཏོག་མཆོད་པ། །
མཇལ་འདོད་བློ་ལ་འདུག་སྟེ། །
ལྷ་གདོན་ཤན་གྱི་མཉན་པས། །
ཀོ་བ་མི་གཏོང་བྱས་བྱུང་། །
ཆུང་འདྲིས་བྱམས་པའི་དོན་ལ། །
སྡུག་པོ་ཕྱི་སྡུག་ནང་སྡུག །
ཕྱི་སྡུག་ལས་ལ་བསྐོས་སོང་། །
ནང་སྡུག་ཞོག་རོགས་གནང་དང་། །
མནའ་མ་ལགས་དཱ་དྲགས་ཀ །
མངའ་རིས་གཞུང་ལ་ཕེབས་ཆོག །
སྡུག་ན་བུ་མོ་སྡུག་ཀ །
འོད་ཟེར་སྒྲོལ་མ་སྡུག་ཀ །
588



གསུམ་པ། མཛའ་གཞས་དང་ཚིག་རྒྱག
པང་གདན་འཇའ་ཆེན་ཞིག་ལ། །
སྒྲོག་གདན་ཁམ་བུའི་མེ་ཏོག །
ཕོ་བརྒྱ་སེམས་པ་ཤོར་སོང་། །
མོ་བརྒྱ་སྙིང་རླུང་ལངས་སོང་། །
སེ་བ་དམར་པོའི་འོག་ཏུ། །
མ་ཉལ་ཞུ་རྒྱུ་མེད་ཀྱང་། །
སེའུ་འབྲུ་མ་བཟས་ཟེར་དང་། ། །
དབུ་མནའ་འཕེར་བ་ཡོད་དམ། །
ཤྭ་བ་ཤཱ་ཁྱིས་དེད་ནས། །
སྤང་རྩྭ་བཟའ་ལོང་མ་བྱུང་། །
བྱམས་པ་ལས་འཕྲོས་དེད་དེ། །
ཡག་ཉེས་བལྟ་ལོང་མ་བྱུང་། །
ང་ཚོ་ཆུང་ཆུང་རོག་རོག །
བྱ་དེ་དཀར་པོའི་སྒོ་ང་། །
སྒོ་ངར་སྐྱོན་ཆག་མེད་པར། །
རང་ཡུལ་ཕྱོགས་ལ་ལོག་འགྲོ །
589



ལྷ་སའི་དམངས་ཁྲོད་གླུ་གཞས།
གངས་རི་མཐོ་པོའི་ལས་ལ། །
ཤེལ་ཕྲེང་ཐག་པ་ཆད་སོང་། །
གངས་ལ་འགྱུར་བ་མ་གཏོང་། །
ཤེལ་ཕྲེང་ལས་ཀྱི་འཁོར་ཡོང་། །
རི་དེ་དགའ་ལྡན་རི་ཡི། །
གཡས་ཀྱི་ཟུར་ནས་བལྟས་པས། །
ཆོས་ལྡན་ལྷ་ཡི་ཞིང་ཁམས། །
སྔར་བས་དར་ཞིང་རྒྱས་པ། །
ནམ་མཁའ་སྔོན་པོའི་དཀྱིལ་ནས། །
ཆར་པ་བབས་ཀྱི་ཡོད་ན། །
ཤིང་སྡོང་སྐམ་པོའི་འབྲས་བུ། །
སྨིན་པ་ང་རས་ཞུས་ཆོག །
ཁྲོན་པ་གསེར་གྱི་ཁྲོན་པ། །
ཁྲོན་སྐྱོགས་གཡུ་ཆུང་དྲུག་དཀར། །
འདི་ནས་ཆུ་ཞིག་བླངས་ན། །
བཀའ་བཀྱོན་གནང་མཁན་ཨེ་ཡོད། །
590



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་བྱམས་པའི་བཞུགས་ས། །
བྲག་རི་མེ་ལོང་ཁ་སྦྱར། །
སེམས་པ་ཐར་ས་འདུག་སྟེ། །
ལུས་པོ་ཐར་ས་མི་འདུག །
དགའ་ལྡན་དབང་པོའི་རི་ལ། །
དབྱར་རྩྭ་མེད་པར་དགུན་རྩྭ། །
ང་དང་བྱམས་པའི་བར་ལ། །
ལུས་འདྲེས་མེད་པར་མི་ཁ། །
ཆུང་འདྲིས་ཆུང་འདྲིས་ཟེར་བ། །
ཁྲམ་དང་གཡོ་སྒྱུ་མཁས་པ། །
མཛེས་མ་རེ་རེ་ཕྱོགས་ལ། །
དབུ་མནའ་རེ་རེ་བཞེས་ཀྱི། །
ཞིང་ཆུང་བཏབ་པའི་དཀྱིལ་ལ། །
འགྲོ་ལམ་བཅའ་ཡི་ཡོད་ན། །
བཟའ་མ་བུད་མེད་ཡིན་ཀྱང་། །
བློ་གྲི་གཡས་ནས་བཏོན་ཆོག །
591



ལྷ་སའི་དམངས་ཁྲོད་གླུ་གཞས།
བསམ་ཡས་མཇལ་འདོད་འདུག་སྟེ། །
རྒོད་དཀར་ཁ་བས་སྒྲིབ་ཤག །
རྒོད་དཀར་ཁ་བས་སྒྲིབ་ཀྱང་། །
གཡེར་མ་སྐོར་ནས་ཕྱིན་ཆོག །
གསེར་སྲང་གང་གིས་བརྡུངས་པའི། །
སོར་གདུབ་སྐལ་བཟང་མེ་ཏོག །
དང་དོད་བྱས་ནས་བརྡུངས་པས། །
ལས་འགྲོ་ཅན་ལ་གྱུར་སོང་། །
དཀར་ཡོལ་དཀར་སངས་ཤིག་ལ། །
ཁྲ་བཀྱག་ལན་འབྲུ་ཡག་ཀ །
འདི་ལ་ཞལ་གཅོད་སྒྲོན་མཁན། །
ནམ་མཁའི་གུང་ལ་བཞུགས་ཡོད། །
དཀའ་ལས་རྒྱབ་རྒྱུ་བརྒྱབ་ཡོད། །
བཅུ་གསུམ་ལོ་ནས་བརྒྱབ་ཡོད། །
བརྒྱབ་ཀྱང་མངོན་པ་མ་བྱུང་། །
སྔོན་མོའི་ཆུ་ལ་ཐིམས་སོང་། །
592



གསུམ་པ། མཛའ་གཞས་དང་ཚིག་རྒྱག
སྐྱ་ཀ་ཁྲ་ཆུང་གཅིག་གིས། །
བུ་མོར་གྲོགས་སྐད་བརྒྱབ་བྱུང་། །
བུ་མོ་སང་འགྲོ་གནངས་འགྲོ །
གྲོགས་ཀྱི་དགོས་པ་མི་འདུག །
ལ་དེ་གམ་པ་ལ་མོ། ། །
ཏི་སེ་ཡིན་ཀྱང་ཆེ་བྱུང་། །
དཔལ་དིའི་ཐང་ཆེན་བཅོ་བརྒྱད། །
མི་ཚེ་ཡིན་ཀྱང་རིང་བྱུང་། །
ཁྱེད་ནི་ང་ལ་དགའ་ནས། །
གསེར་གྱི་ཚིགས་ཁེབས་བྱིན་བྱུང་། །
ང་ནི་ཁྱེད་ལ་མི་དགའ། །
ལག་པ་ཕྱི་དབྱུགས་ཡིན་ནོ། །
བུ་མོ་ཁ་ཉམས་བྱས་ནས། །
ཉི་ཟླ་སྙོབ་པར་མ་ཕྱིན། །
ཁ་ལོ་མགོ་ལོས་དེད་དེ། །
སྒོ་ཉན་རྒྱབ་པར་སླེབས་བྱུང་། །
593



ལྷ་སའི་དམངས་ཁྲོད་གླུ་གཞས།
དགོང་མོ་བྱམས་པ་ཡིན་ཟེར། །
སྔས་གཅིག་གདན་གཅིག་བྱས་སོང་། །
སང་ཞོགས་འགྲུལ་པ་ཡིན་ཟེར། །
གནས་གླ་སྤྲད་ནས་ཐོན་སོང་། །
བྱམས་པ་གཅིག་རང་ཡིན་ན། །
ཨི་ཁུང་འཕིག་ནས་བསྡད་ཆོག །
བྱམས་པ་ལུང་པའི་ཕུ་ལ། །
ལུག་ཁྱུ་དེད་དེད་ཡོད་རེད། །
གཟིམ་ཕྲུག་གསར་པའི་ནང་ལ། །
སྙིང་གཏམ་ག་རེ་བཤད་པ། །
གཟིམ་ཕྲུག་སྤུ་ཐག་ཆོད་དུས། །
བསམ་བློ་ག་རེ་འཁོར་བྱུང་། །
ཕྱག་ཅིག་གཡས་པ་ཐོངས་དང་། །
འཇམ་པོའི་བལ་ལས་འཇམ་པ། །
སྙིང་གཏམ་ཚིག་གསུམ་ཤོད་དང་། །
594



གསུམ་པ། མཛའ་གཞས་དང་ཚིག་རྒྱག
རྒྱལ་བའི་བཀའ་ལས་སྙན་པ། །
ས་དེ་སྒང་སྒང་གཤོངས་གཤོངས། །
འཇུར་རྟའི་རྟིང་པས་སྙོམ་དང༌། །
འཇུར་རྟའི་རྟིང་པ་ཟད་ཀྱང་། །
སྐྱོ་རོགས་རྨིག་ལྕགས་ཡོད་རེད། །
སེམས་པ་ཤོར་གྱི་འདུག་ན། །
མགོ་ལ་གཡུ་ཆུང་བསྐྱོན་དང་། །
ལག་པའི་ཚིགས་ཁེབས་འཕྲོག་མཁན། །
ཟོག་འདོད་མིན་ན་གང་ཡིན། །
དང་པོ་བལ་ལས་འཇམ་པ། །
བསླབ་བྱ་སུ་ཡིས་བསྐྱོན་བྱུང། །
གཉིས་པ་ཚེར་ལས་རྩུབ་པ། །
ཁོག་པ་སུ་ཡིས་རྒྱངས་བྱུང་། །
དང་པོ་བལ་ལས་འཇམ་པ། །
ཨ་མས་བསླབ་བྱ་བྱས་བྱུང༌། །
595



ལྷ་སའི་དམངས་ཁྲོད་གླུ་གཞས།
གཉིས་པ་ཚེར་ལས་རྩུབ་པ། །
མི་ཡིས་ཁོག་པ་རྒྱངས་བྱུང་། །
གནམ་ལ་སྤྲིན་པ་འཁོར་འཁོར། །
ཆུང་འདྲིས་བྱམས་པས་འཁོར་བྱུང་། །
ཀོ་ཡོལ་དཀར་པོ་སྦྱར་སྦྱར། །
ང་རས་སྦྱར་རྒྱུ་མ་བྱུང་། །
ཆུ་མོ་ཆེ་བ་གཅིག་གིས། ། །
ཉ་མོ་སྒྲིལ་ཤོག་གསུངས་བྱུང་། །
ཉ་མོ་ལུང་ཆུང་འཕྲང་ལ། །
ལྕགས་ཀྱུའི་བར་ཆད་མ་གཏོང་། །
ག་ལེར་ཐད་ཅིག་ཞུས་པས། །
ག་ལེར་བཞུགས་ཤིག་གསུངས་བྱུང་། །
ས་ཐག་རྒྱང་སོང་ཞུས་པས། །
ཡང་ཡང་མཇལ་ཡོང་གསུངས་གིས། །
ཤར་ཕྱོགས་སྤྲིན་བཟང་དཀར་པོ། །
596



གསུམ་པ། མཛའ་གཞས་དང་ཚིག་རྒྱག
འཇམ་པོའི་བལ་ལ་འགྱུར་ན། །
ང་སེམས་དགའ་བའི་མི་ལ། །
གོས་སྣ་རེ་རེ་བཟོས་ཆོག །
གསེར་ཟངས་རྒྱ་ཕིབས་འོག་གི །
གཡུ་ཡི་སྒྲོལ་མ་གསུང་བྱོན། །
དེ་རིང་ཚེས་པ་བཅོ་ལྔར། །
ཞལ་གསང་གནང་རོགས་གནང་དང་། །
རྒྱ་ནག་རྒྱལ་པོ་མ་འགྱུར། །
རྒྱལ་སྲས་འགྱུར་ས་མ་རེད། །
དྲིན་ཅན་ཕ་མ་མ་འགྱུར། །
བྱམས་སྐྱོང་འགྱུར་ས་མ་རེད། །
གསེར་གྱི་སླ་ངའི་ནང་ལ། །
འབྲས་ཡོས་བརྔོ་རྒྱུ་བྱུང་ན། །
དགའ་ལྡན་འཁན་པ་མི་དགོས། །
རི་ཤིང་ཚེར་མས་ཆོག་ག ། །
597



ལྷ་སའི་དམངས་ཁྲོད་གླུ་གཞས།
མི་མཐུན་སྟེང་ཕྱོགས་ལྷ་ཡི། །
ཚངས་སྲས་ལྷ་མོ་མི་དགོས། །
མཐུན་པའི་མི་ཡུལ་ཁམས་ཀྱི། །
སྤྲང་མོ་ཞིག་གི་ཆོག་ག །
ཕྱུ་པ་ཨ་མས་གཡོགས་བྱུང་། །
རྒྱུ་དྲུག་སྤུན་དྲུག་གཡོགས་བྱུང་། །
ལྷན་པ་ང་རས་བརྒྱབ་ཡོད། །
གྲལ་མ་སྒྲིག་ཅིག་བརྒྱབ་ཡོད། །
ལག་པ་གཡས་པའི་ཕུ་ཐུང་། །
ཤོ་སྦག་བརྒྱབ་ནས་ཟད་སོང་། །
ཨ་མ་དགོངས་པ་མ་ཚོམ། །
ཕུ་ཐུང་སྒར་དགོས་བྱས་སོང་། །
ཐ་མག་གཅོད་པ་མ་གནང་། །
ཚོ་ལོ་རི་ནས་བཀོག་ཆོག །
ད་ལོ་ཁ་རག་གཞུང་ལ། །
ཆོལོ་གསར་པ་སྐྱེས་ཤག །
598



གསུམ་པ། མཛའ་གཞས་དང་ཚིག་རྒྱག
དབུ་ཞྭ་ཚེ་རིང་སྐྱིན་ཁེབས། །
ཡག་ཤག་སྡུག་ཤག་མ་གསུངས། །
ར་ལ་སྲང་གང་སྤྲད་ཡོད། ། །
འཚེམ་བཟོ་བློ་བཟང་ཁྲིད་ཡོད། །
དབྱར་ཁ་ཀོ་བར་ཕྱིན་ཆོག །
དགུན་ཁ་རབ་ལ་ཕྱིན་ཆོག །
རྒྱུག་རིལ་དཀར་པོའི་ཟམ་པར། །
རེ་བ་ཞུ་གི་མ་རེད། །
ལྷ་ཁང་དམར་པོའི་ཞབས་ཕྱི། །
སྤེན་པས་སྒྲུབ་ཆོག་བསམ་བྱུང་། །
སྤེན་པའི་སྐྱེས་སས་མ་ཁྱོག །
ཞབས་ཕྱི་སྒྲུབ་སྐལ་མི་འདུག །
རི་འགོ་སྨུག་པས་གཡོགས་སོང་། །
རྨ་བྱ་སེམས་པ་སྐྱོ་སོང་། །
སྐལ་བཟང་ཁྱུ་བྱུག་སྔོན་པོས། །
རྨ་བྱར་སེམས་གསོ་གནང་དང་། །
599



ལྷ་སའི་དམངས་ཁྲོད་གླུ་གཞས།
ཚོང་དེ་ལྷ་སའི་ཁྲོམ་ནས། ། ་
བརྒྱབ་སོ་ཚར་ན་ས་མེད་པར། །
ཕྱིར་བལྟས་རྒྱུ་འབུམ་སྒང་ནས། །
བལྟས་དང་མ་བལྟས་མི་འདུག །
ཙ་རིའི་རོང་ནས་མ་དྲངས། །
སྐུ་གཟུགས་ཙ་རིའི་སྨྱུག་མ། །
དཀར་ཆུ་འོ་མས་མ་བཀྲུས།
བཞིན་རས་དཀར་གསལ་ཟླ་བ། །
སེམས་པས་གཡས་སྐོར་བརྒྱབ་ཡོད། །
ལུས་པོས་གཡོན་སྐོར་བརྒྱབ་ཡོད །
གདན་ཆུང་གྲུ་བཞིའི་སྟེང་དུ། །
འཛོམས་པའི་སྨོན་ལམ་བཏབ་ཡོད། །
ལ་དང་ལ་མོ་བཅད་ཀྱང་། །
ཐུགས་སེམས་གཞན་ལ་མ་གཏོང་། །
ཆུ་དང་གྲམ་པས་བཅད་ཀྱང་། །
ཀོ་བ་ཉིས་སྦྲེལ་བཏང་ཆོག །
600



གསུམ་པ། མཛའ་གཞས་དང་ཚིག་རྒྱག
མ་དྲན་དྲན་གསོས་གཏོང་མཁན། །
ཅོག་ཙེའི་སྒང་གི་ཚིགས་ཁེབས། །
དྲན་ནས་སེམས་གསོ་གཏོང་མཁན། །
ཚིགས་ཁེབས་ལགས་ཀྱི་བདག་པོ། །
ཆུ་མོ་རྐ་འགོ་ཡ་ནས། །
མ་འགྱུར་གཏན་ལ་ཞུགས་དང་། །
ཞིང་ཆུང་རྐ་ཐག་རིང་ཡང་། །
མཇལ་བའི་དུས་ཤིག་ཡོང་དྲག །
ཁྱེད་དང་ང་གཉིས་ལས་དེ། །
རྫ་མོའི་རོང་གི་ཆུ་རེད། །
ཤོབ་ཤོབ་རྣ་བས་ཐོས་ཀྱང་། །
མཇལ་འཕྲད་གསེར་ལས་དཀོན་པ། །
བུ་མོ་ལྷ་ལས་མཛེས་པ། །
རྩམ་པ་གསེར་ལས་དཀོན་པ། །
སྤགས་ཕོར་གསེར་གཞོང་ནང་དུ། །
མཛུབ་མོའི་རི་མོ་བྲིས་ཤག །
601



ལྷ་སའི་དམངས་ཁྲོད་གླུ་བ་ཞེས་་
ཕ་རིའི་བྲག་གི་སྟེང་ལ། །
སྲན་མའི་ཆང་ཞིག་བསྙལ་ཡོད། །
ད་ལྟ་ལངས་པོ་མི་འདུག །
ལངས་ནས་མཆོད་ཆང་ཞུས་ཆོག །
སེམས་སྡུག་ལུས་སྡུག་མ་གནང་། །
ཨ་མ་ཀོ་བྱའི་བུ་མོ། །
སེམས་པ་སྐྱིད་པོའི་ངང་ནས། །
བྱ་ཁང་གསར་པར་སྡོད་དང་། །
བྱམས་པོ་ཨ་མས་གནང་དུས། །
བྱམས་པོ་ཡིན་ཡང་མ་བསམ། །
བྱམས་པོ་མི་ལ་རེ་དུས། །
བྱམས་པོའི་ཨ་མ་དྲན་བྱུང་། །
ཤིང་དེ་ག་ལེར་བཞུགས་དང་། །
སྤྲེ་ཤིང་ག་ལེར་བཞུགས་དང་། །
ཕ་རེ་ཚུར་རེ་མེད་པའི། །
ཐོད་སྐམ་ག་ལེར་བཞུགས་དང་། །
602



གསུམ་པ། མཛའ་གཞས་དང་ཚིག་རྒྱག་
ཕ་རིའི་རྟ་པ་དཀར་པོ། །
ཚུར་རིའི་རྟ་པ་ནག་པོ། །
སྤུ་མདོག་ཁག་ཁག་ཡིན་རུང་། །
རྒྱུག་ས་བདེ་མོའི་ཐང་རེད། །
རྨ་ཆུའི་ཆུ་ཡི་སྒང་ལ། ། །
གྲུ་རྫིང་བསྐྱོན་པ་མ་གནང་། །
ཆུ་མོ་རགས་ཆེན་རགས་ཆུང་། །
ག་ནས་བཅད་བཅད་ཡོག་རེད། །
ཕ་རིའི་བྲག་གི་ལྡེབས་ལ། །
འུག་པའི་འུག་ཚང་བཅོས་ཤག །
ལྟས་ངན་འུག་པའི་སྐད་ལ། །
ནམ་དང་ཉིན་མཚན་མི་འདུག །
སྟེང་ཕྱོགས་ལྷ་ནས་ཕེབས་པའི། །
གྲོགས་མོ་སྲན་མའི་མེ་ཏོག །
ཕྱག་ལ་ཕེབས་པས་ཡག་བྱུང་། །
ཐུགས་སེམས་ལྷོད་ལྷོད་གནང་དང་། །
603



ལྷ་སའི་དམངས་ཁྲོད་གླུ་གཞས།
ཨེར་ཁ་བྱིའུ་ཕུག་ཁ་ལ། །
ཨེར་ཐག་སྟོང་སྐུད་གསུམ་སྒྲིལ། །
དེ་འདྲའི་ཨེར་ཁ་འབྱོར་ཀྱང་། །
ཨེར་ཐག་འབྱོར་ས་མ་རེད། །
ཁ་ཞིག་སྐོམ་པའི་དུས་ལ། །
ཆུ་ཞིག་བཏུང་ནས་ཕན་བྱུང་། ། ་
ཨ་མ་དྲན་པའི་ལས་ལ། །
ག་རེ་བྱས་ཀྱང་མི་ཕན། །
གཡས་རི་མཐོ་བ་མ་རེད། །
གཡོན་རི་དམའ་བ་མ་རེད། །
ཚེར་མ་སྒལ་པ་གང་ནི། ། །
ག་ནས་བརྔ་བརྡ་ཡིན་འགྲོ །
ཁ་རག་ལྕང་དཀར་གཞིས་ཀྱི། །
སྐལ་བཟང་སྐུ་མཆེད་གཉིས་པོ། །
འཇིག་རྟེན་བློ་ལ་མི་འདུག །
སྐྲ་ཕུད་བཞེས་རོགས་གནང་དང་། །
604



གསུམ་པ། མཛའ་གཞས་དང་ཚིག་རྒྱག
ཏིང་དེ་རྒྱ་ཏིང་བོད་ཏིང་། །
མཆོད་གཤོམ་པད་མ་རཱ་ག །
དེ་ལ་ཡོན་ཆབ་འབུལ་མཁན། །
བུ་མོ་ང་ཚོའི་གྲས་རེད། །
ཨ་མས་བཏང་ནས་ཡོང་བས། །
ཨ་མ་ག་ནས་དྲན་པ། །
ང་རས་ཡོང་ནས་མེད་པར། །
ཕ་ཡུལ་ག་ནས་དྲན་པ། །
སྤང་གདན་བྱམས་པས་ཉོས་བྱུང་། །
སྒྲོག་གདན་གྲོགས་པོས་ཉོས་བྱུང་། །
བུ་མོའི་སྐུ་པང་ལྗང་ཁྲར། །
ཐུགས་སེམས་ཉིས་བསྡོམས་ཐོག་སོང་། །
རྒོད་པོ་བཞུགས་ས་བྲག་རེད། །
སྨྱུག་མ་སྐྱེས་རོང་རེད། །
རྒོད་པོ་ཐུགས་གཡེང་མི་དགོས། །
སྨྱུག་མས་སྙོབ་ས་མ་རེད། །
605



ལྷ་སའི་དམངས་ཁྲོད་གླུ་གཞས།
སྒེའུ་ཁུང་ཁྲ་མན་ཁྲ་སིལག །
ང་ལ་རེ་བ་མ་གནང་། །
ང་ལ་ལྷ་ཤིང་ཤུག་པའི། །
ལག་གཡུག་བརྒྱབ་མཁན་ཡོད་དོ། །
ཁམ་སྡོང་ཡ་ལ་བལྟས་ན། །
ཁམ་བུ་བཟའ་སྙིང་འདོད་པ། །
རྒྱབ་ཀྱི་ཀླུ་བཙན་དམར་པོ། །
ཞི་དྲག་གང་འདྲ་ཡོད་ཤེས། །
ཏག་ཟེ་མེ་མདའི་སྐད་རེད། །
ཟི་ལིང་ལན་ཀྲུང་སྐད་རེད། །
བརྒྱབ་ཟེ་ཚར་ནས་མེད་པར། །
བློས་སུ་གཏོང་གི་མ་རེད། །
སྒོ་མོ་རྙིང་མའི་རུ་བཞི། །
གསར་པས་བརྗེས་ཀྱི་ཡོད་ན། །
གསར་པ་ཡག་པོ་མེད་ན། །
རྙིང་པའི་མདུན་དུ་ངོ་ཚ། །
606



གསུམ་པ། མཛའ་གཞས་དང་ཚིག་རྒྱག
རྟ་ཕོ་མ་བཞོན་གོང་ནས། །
བཞོན་ཤོག་གསུངས་ཀྱི་ཡོད་ན། །
རྐང་ཆུང་ཡོབ་ལ་ཚུད་སོང་། །
ག་རེ་གནང་རྒྱུ་ཡོད་པ། །
མ་གཞི་རྟ་ཕོའི་སྲབ་མདའ། །
མ་འཐེན་ཞུ་ཡས་མི་འདུག །
ཇ་ལུང་གསར་པའི་མདུད་པ། །
གྲོལ་བ་ཁག་པོ་བྱས་ཡོང་།
གོམ་བཟང་ཕར་ལ་བརྒྱབ་པས། །
མེ་ཏོག་ལྡུམ་རར་ཚུད་སོང་། །
སྐལ་བཟང་གསེར་གྱི་མེ་ཏོག །
བཞད་ཁ་ཕྱེ་རོགས་གནང་དང༌། །
ཤོག་ཤོག་ཟེར་བའི་རྟ་ཕོ། །
ཆུ་འདུར་བརྒྱབ་པས་འདྲོག་སོང་། །
རྟ་ཕོ་ཁྱོད་རང་འདྲོག་ཀྱང་། །
མཐུར་འགོ་གློད་ཀྱི་མ་རེད། །
607



ལྷ་སའི་དམངས་ཁྲོད་གླུ་གཞས།
ཕྱི་དེ་ཁྲ་ཁྲ་སིལ་སིལ། །
རྒྱུས་མེད་སེམས་པ་ཤོར་སོང་། །
རྒྱུས་ཡོད་ང་རས་བལྟས་ན། །
སེམས་པ་ཤོར་ས་མ་རེད། །
རི་འགོ་མཐོ་བའི་སྒང་ལ། །
མཐོ་རིང་སྐས་ཀ་བཙུགས་ཤག །
དབུ་རྒྱན་མཚར་བའི་སྒང་ལ། །
སྨན་ཙེའི་ཡོལ་བ་འཐེན་ཞག །
ཁྱི་དེ་ཨུ་ཡོ་ཁྲ་ཁྲ། །
རྒྱལ་ཁམས་བསྐོར་བའི་ཁྱི་རེད། །
དེ་ཡིས་འདོགས་ཁྱི་བཞག་ནས། །
སྤྱང་ཁྱི་ཉན་གྱི་མ་རེད། །
མི་ཚང་ཕྱུག་པོའི་བུ་མོ། །
ཁམ་སྡོང་མཐོན་པོའི་འབྲས་བུ། །
འཐོག་པ་ལག་པས་མ་སྐྱོབ། །
ཞོག་པ་སེམས་པས་མ་བཟོད། །
608



གསུམ་པ། མཛའ་གཞས་དང་ཚིག་རྒྱག
སྦྱར་པ་མཐོ་གང་བཙུགས་པས། །
སྦྱར་ལོས་ཐོག་ཁ་ཁེངས་སོང། ། ་.
དགོང་གཅིག་ལུས་འདྲེས་བྱས་པས། །
མི་ཁས་གླིང་བཞི་ཁེངས་སོང་། །
ང་ལ་ཨ་མས་བསླབ་བྱུང་། །
རང་མགོ་མི་ཐོན་དོགས་རེད། །
རྒྱལ་ཁམས་བུ་མོས་བསླབ་བྱུང་། །
གོང་ལ་ཤོར་གྱི་དོགས་རེད། །
སེམས་པ་སྐྱོ་རང་དྲགས་ནས། །
སྐྱོ་གླུ་ཚིག་གསུམ་བླངས་པས། །
ང་ལ་མི་འདོད་མི་དེས། །
ཧམ་པ་ཆེ་བཞག་གསུངས་བྱུང་། །
རྒྱལ་ཁམས་འགྲུལ་པ་འབེལ་བ། །
འགྲུལ་པ་ངོ་ཤེས་དཀོན་པ། །
ཕ་ཡུལ་ཕྱོགས་ཀྱི་འགྲུལ་པ། །
རིན་ཆེན་གསེར་ལས་དཀོན་པ། །
609



ལྷ་སའི་དམངས་ཁྲོད་གླུ་གཞས།
གནས་ཆེན་ཤ་རྭ་ཤུན་པར། །
སྐོར་བ་ལོ་གྲངས་བསགས་ཡོད། །
ལས་ཀྱི་སྒྲིབ་པ་མ་དག །
ཤྭ་བའི་ལུས་ལ་བླངས་སོང་། །
རྐང་ཆུང་སྡོད་མ་མཁས་ཀྱིས། །
ཆང་ཁང་ནང་ལ་ཕྱིན་ནས། །
ལག་ཆུང་སྡོད་མ་མཁས་ཀྱིས། །
རྫ་མའི་འཐེན་བུ་འཐེན་སོང་། །
མི་ཡི་ལུང་པ་རེད་བསམ། །
ཉམས་ལ་ཆུང་ཆུང་བྱས་པས། །
བོང་བུ་རྭ་ཅོ་མེད་པས། །
རྡུང་ལ་ཤག་ཤག་བྱས་བྱུང་། །
བད་དེ་མགོ་ཟོག་སྒང་ལ། །
ཕོ་རོག་མགོ་ཟོག་བབས་ཤག །
མགོ་སྤུ་ཟིང་བས་མ་ཚད། །
ཁ་ལ་རྭ་ཅོ་སྐྱེས་ཤག །
610



གསུམ་པ། མཛའ་གཞས་དང་ཚིག་རྒྱག
ཤྭ་བ་མ་གསོད་སྙིང་རྗེ། །
ཤྭ་ཕྲུག་འཁོར་བར་འཁྱམ་འགྲོ །
ཤྭ་ཕྲུག་འཁོར་བར་འཁྱམ་ན། །
ཁོ་རས་བྱས་པ་མ་རེད། །
སྒེའུ་ཁུང་ནང་ནས་བལྟས་པར། །
བལྟས་ཤག་གསུངས་ཀྱི་འདུག་སྟེ། །
ཐོག་ཁའི་སྒང་ནས་ལྟས་པས། །
བྱ་རྒྱུ་གང་ཡང་མི་འདུག །
ཇ་ཞིག་དང་པོ་བརྒྱབ་ཀྱང་། །
གཉིས་པའི་མདོག་ལས་མེད་ན། །
ཇོ་ལག་ཇ་རྫིའི་ལྟོ་བ། །
སྐུ་ཐང་མཉེས་རོགས་ཡིན་འགྲོ །
ལ་དགུ་ཀླུང་དགུ་བརྒྱབ་ནས། །
ཕེབས་པ་གནང་གི་ཡོད་ན། །
ན་བཟའ་སྤུ་ཕྲུག་ལེགས་པོ། །
སེམས་རྟེན་ཞོག་རེགས་གནང་དང་། །
611



ལྷ་སའི་དམངས་ཁྲོད་གླུ་གཞས།
ཕ་རིའི་རྟ་པ་དཀར་པོ། །
རི་ནག་སྨུག་པས་སྒྲིབ་སོང་། །
ཁ་བཏགས་དཀར་པོའི་གཡབ་གཡོབ། །
སུ་ལ་བལྟས་ནས་བརྒྱབ་པ། །
ཚིགས་ཁེབས་ཚིགས་ཀྱི་རྒྱན་རེད། །
གི་ར་ལག་པའི་རྒྱན་རེད། །
རྒྱ་གར་རྨ་བྱའི་སྒྲོ་མདོངས། །
བུམ་པའི་རྒྱན་ལ་མཁོ་སོང་། །
ངང་པ་བྲག་ནས་ཡོང་དུས། །
མཚོ་མོ་བསམ་ནས་ཡོང་ཡོད། །
མཚོ་མོར་དར་གྱི་སྒོ་ལྕགས། །
ཡོད་འགྲོ་བསམ་པ་མ་བྱུང་། །
འཁྱག་པའི་འོག་གི་ཆུ་དེ། །
འཐུང་འདོད་བློ་ལ་འདུག་ཀྱང་། །
གསེར་ཉ་ཁ་འཕྲོད་གཉིས་ཀྱིས། །
འཐུང་སྟངས་བདེ་པོ་མི་འདུག །
612



གསུམ་པ། མཛའ་གཞས་དང་ཚིག་རྒྱག
ད་ལོའི་རིང་ལ་མ་ཤི །
དགྲ་དགའ་གཉེན་སྡུག་བཟོས་ཡོང་། །
དུས་སང་ཤི་ཡང་ཤི་རྒྱུག །
རྒོད་པོའི་ལོ་གསར་ཐོངས་ཤིག །
དཀར་པོའི་གྲམ་པའི་དཀྱིལ་ནས། །
རྨ་བུ་ར་སྤུའི་མེ་ཏོག །
ཁྱོད་རང་ཚོས་མདོག་ལེགས་ཀྱང་། །
ལྷ་ལ་འབུལ་ཉན་མི་འདུག །
ཀོ་བ་ནག་ཆུང་ནང་ལ། །
ཕྱིན་དུ་ཚར་ནས་མེད་པར། །
རྒྱ་མཚོའི་མཐའ་ལ་སླེབས་ཀྱང་། །
སྐུ་ཚེ་སྔོན་མའི་ལས་རེད། །
ཧར་རྒྱུ་ཡང་ཅུན་ཧར་ར། །
སྐལ་བཟང་གཏེར་བཟོ་དོད་ཀྱང་། །
ནམ་མཇུག་འཁྱོལ་བའི་མེ་ཏོག །
སྒྲོལ་མ་མེ་ཏོག་དགའ་དྲག །
613



ལྷ་སའི་དམངས་ཁྲོད་གླུ་གཞས།
མཆོད་རྟེན་མི་བཞེངས་དགུ་བཞེངས། །
རི་བོའི་ལྡེབས་ལ་བཞེངས་ཤག །
སྐོར་བ་རྒྱག་འདོད་འདུག་ཀྱང་། །
སྐོར་ལམ་བདེ་པོ་མི་འདུག །
ཆུ་དེ་ལྷ་སའི་ཆུ་རེད། །
ཆུ་བདག་བསྟན་རྒྱས་གླིང་རེད། །
རྨ་བྱ་ལྡིང་སྐོར་མ་རྒྱག །
སྐུ་ཐང་མཉེས་རོགས་ཡིན་འགྲོ །
ཆུ་མོ་ཐད་སོང་མ་བསམ། །
ཟམ་པ་ལུས་སོང་མ་བསམ། །
ཆུ་མོས་གཡས་སྐོར་བརྒྱབ་ནས། །
ཟམ་པའི་འོག་ཏུ་སླེབས་ཡོང་། །
ཆུ་མོ་ཡིན་ན་དགའ་བ། །
འགྲོ་སྙིང་གང་འདོད་ཡོང་རེད། །
མི་གཡོག་རྒྱུག་མཁན་མི་ལ། །
འགྲོ་སྙིང་གང་འདོད་མི་འདུག །
614



གསུམ་པ། མཛའ་གཞས་དང་ཚིག་རྒྱག
མི་དེ་མི་སྣ་འཛོམས་པ། །
ལྷ་སའི་སྨོན་ལམ་ཆེན་མོ། །
སྨོན་ལམ་ཆེན་མོ་མེད་ན། །
མི་སྣ་འཛོམས་ས་མ་རེད། །
ཆུ་མོ་ཆུ་རིས་ཤིག་ཤིག །
རླུང་བུའི་བརྒྱབ་ཕྱོགས་ཡིན་འགྲོ། །
སེར་བྱ་ཐེ་ཚོམ་མ་གནང་། །
ཆུ་མོའི་དཀྱིལ་ལ་ཕེབས་ཤོག །
ཀོང་པོ་ཤིང་སྣ་འཛོམས་པ། །
མཆོད་ཆས་རྫ་བན་དཀོན་པ། །
མཆོད་ཆས་རྫ་བན་བྱུང་ན། །
དངུལ་ཤན་ལས་ཀྱིས་འཁོར་ཡོང་། །
དྭགས་པོ་འབྲུ་སྣ་འཛོམས་པ། །
ནག་ཆུང་སྲན་མ་དཀོན་པ། །
ནག་ཆུང་སྲན་མ་བྱུང་ན། །
ཆིབས་ཆེན་ལས་ཀྱི་འཁོར་ཡོང་། །
615



ལྷ་སའི་དམངས་ཁྲོད་གླུ་གཞས།
ཕྱི་ཡི་དཀར་ཡོལ་དཀར་པོ། །
ནང་གི་འོ་མ་དཀར་པོ། །
དཀར་ཡོལ་ཆག་ཀྱང་དཀར་པོ། །
འོ་མ་བོར་ཡང་དཀར་པོ། །
ཤར་ནས་སྐར་མ་གཅིག་ཤར། །
ནུབ་ནས་སྐར་མ་གཉིས་ཤར། །
སྐར་མ་གཅིག་ཤར་གཉིས་ཤར། །
ནམ་མཁར་སྐར་གྲལ་སྒྲིག་སོང་། །
སྐྱེ་བ་བུ་མོའི་ལས་དེ། །
སྐར་མ་སྨིན་དྲུག་འདྲ་བྱུང་། །
གནམ་ལ་གཞུང་བཤགས་བཏང་ཡང་། །
ཡག་བྱུང་གསུངས་མཁན་མི་འདུག །
སྐྱེ་བ་བུ་མོའི་ལས་དེ། །
བྲག་གཡང་མཐོན་པོའི་ཆོ་ལོ། །
དབྱར་ཁ་བྲག་ལ་སྐྱེས་ཀྱང་། །
དགུན་ཁ་གཡང་ལ་ཟགས་སོང་། །
616



གསུམ་པ། མཛའ་གཞས་དང་ཚིག་རྒྱག
སྐར་མ་འདྲ་འདྲའི་དཀྱིལ་ནས། །
པ་སངས་སེམས་པ་སྐྱོ་བ། །
མི་ཚོ་སྐར་གྲལ་སྒྲིག་དུས། །
པ་སངས་ལ་མོ་བརྒྱབ་སོང་། །
ང་རས་བྱས་པའི་ལས་དེར། །
ང་རང་སྐྱོ་བ་སྐྱེས་བྱུང༌། །
ཡིན་ཀྱང་བུ་མོའི་ལས་རེད། །
བྱ་བ་ཡག་ཉེས་ཡོང་དྲག །
ཚིགས་ཁེབས་མ་མོ་རག་རེད། །
མ་མོའི་ཁ་སྐོར་གསེར་རེད། །
མ་མོ་རག་ལས་མེད་པར། ། །
ཁ་སྐོར་གསེར་གྱི་གང་ཡོད། །
སྔོན་ཆས་རྫབ་དོང་ནང་གི །
རྫབ་བུ་ཡིན་ཡང་ཚར་སོང་། །
ད་ཆ་ལྷ་ཁང་གསར་པའི། །
ལྡེབས་བྲིས་ཡིན་ཀྱང་མི་དགོས། །
617



ལྷ་སའི་དམངས་ཁྲོད་གླུ་གཞས།
ཆུང་འདྲིས་བྱམས་པ་ལྷ་རེད། །
བྱམས་པའི་ཕ་མ་བདུད་རེད། །
ང་ལ་བདུད་ཀྱི་བར་ཆད། །
གཏོང་བ་གནང་ནས་གང་ཡོང་། །
ཉི་མ་ཚ་པོ་མ་བསྟན། །
རྣམ་རྒྱལ་གླིང་ཁ་དྲན་བྱུང་། །
སྐྱིད་པོ་རྣམ་རྒྱལ་གླིང་ཁའི། །
ལྕང་མའི་བསིལ་གྲིབ་དྲན་བྱུང་། །
རྒྱ་གར་རྡོ་རྗེ་གདན་ནས། །
ནོར་བུ་གདན་འདྲེན་ཞུས་ཡོད། །
རྒྱ་གར་ཀླུ་ཡི་ཕོ་བྲང་། །
ནོར་བུའི་གདན་ས་ཡིན་པ། །
པང་གདན་ནམ་མཁའ་འཇའ་ཆེན། །
མ་འཆིང་མི་ཁ་སྡང་བ། །
འཆིང་ནས་སྤུ་ཐག་ཆོད་སོང་། །
ག་རེ་གནང་རྒྱུ་ཡོད་པ། །
618



གསུམ་པ། མཛའ་གཞས་དང་ཚིག་རྒྱག
ཉི་མ་ཚ་པོ་མ་བསྟན། །
ཚད་པ་གཏིང་ནས་འཚིག་བྱུང་། །
ཡབ་ཡུམ་བཀའ་བཀྱོན་མ་གནང་། །
སེམས་པ་གཏིང་ནས་སྐྱོ་བྱུང་། །
མ་མོ་རི་ལ་ཕྱིན་སོང་། ། །
ལུག་གུ་ཀླུང་ལ་ལུས་སོང་། །
ལུག་རྫི་སེམས་བཟང་ཅན་གྱིས། །
མ་ལུག་སྦྱར་རོགས་གནང་དང་། །
རི་ཟུར་འགྲམ་ལ་ཡོད་པའི། །
རྩི་གོག་སྔོ་སྐྱེ་སྒལ་རལ། །
རི་རྩྭ་བཟས་པས་མི་ཆོག །
ཀླུང་རྩྭ་ཧམ་པ་ཆེ་བྱུང་། །
སེམས་པ་བྱ་སྒྲོ་རླུང་ཁྱེར། །
ཨ་མའི་རྗེས་ལ་བཏང་པས། །
ཨ་མས་ཕྱི་བལྟས་མ་སློག །
བྱ་སྒྲོ་རླུང་གིས་ཁྱེར་སོང་། །
619



ལྷ་སའི་དམངས་ཁྲོད་གླུ་གཞས།
ལྕང་མའི་བསིལ་གྲིབ་འོག་ལ། །
གཉིད་ཅིག་ཁུག་ནས་བསྡད་པས། །
ཕོ་རོག་ཧམ་པ་ཅན་གྱིས། །
མིག་རིལ་བཀོག་པར་སླེབས་བྱུང་། །
ཆུ་དེ་ཆུ་སྣ་འཛོམས་པ། །
ལྷ་སའི་སྐྱིད་ཆུ་སྔོན་མོ། །
སྐྱིད་ཆུ་སྔོན་པོ་མེད་ན། །
ཆུ་སྣ་འཛོམས་ས་མ་རེད། །
སྤང་དེ་སྤང་རྒྱ་ཆེ་བ། །
གཡག་གུ་འགྲོ་རྒྱུ་རྒོད་པ། །
སྐེད་པའི་འུར་རྡོ་ཕྲ་ཆུང་། །
ཐུགས་ལ་ཞོག་རོགས་གནང་དང་། །
སྐུ་ཞབས་རེད་ནི་ཟེར་གྱིས། །
དྲུང་འཁོར་རེད་ནི་ཟེར་གྱིས། །
སྐས་ཀའི་འོག་ནས་བལྟས་པས། །
རྐུབ་ལ་དོར་མ་མི་འདུག །
620



གསུམ་པ། མཛའ་གཞས་དང་ཚིག་རྒྱག
སྤང་དེ་ན་ཁ་སྒོར་སྒོར། ། །
དབྱེན་ཆུང་བྱམས་པ་ཆོས་བཟང་། །
ཕྱག་ལ་བསྣམས་པའི་སྒྲ་སྙན། །
དེ་ལས་སྙན་ཙམ་ཐོངས་དང་། །
ཕོ་རོག་ནམ་མཁའི་མཐོངས་ནས། །
ཀོ་ཏོང་ཀོ་ཏོང་མ་ཟེར། །
ལན་གཅིག་གཏོར་མ་མི་འདུག །
ལོག་ལ་ཕེབས་རོགས་གནང་དང་། །
འཕན་པོ་གོ་ལས་གཙོ་བྱས། །
རི་ལ་རི་རྒྱུད་དྲན་བྱུང་། །
དྲིན་ཅན་ཕ་མས་གཙོ་བྱས། །
གཉེན་ལ་གཉེན་འཁོར་དྲན་བྱུང་། །
གཟིམ་ཆུང་ཤེལ་ཕྲའི་ནང་ལ། །
ཉི་མ་རྒྱག་འདོད་འདུག་སྟེ། །
སྤྲིན་པ་རྒྱ་ནག་ལྕགས་རིས། །
རྒྱབ་གཞི་སྐོར་ནས་བསྡད་ཤོག །
621



ལྷ་སའི་དམངས་ཁྲོད་གླུ་གཞས།
ལྷམ་དེ་ལྷམ་བཟོ་དོད་པ། །
སྒ་ལོ་ཤ་གྲལ་སྒྲིག་པ། །
དེ་ལ་འཇའ་ཞིག་དཀྲིས་ན། །
བཀའ་བཀྱོན་གནང་མཁན་ཨ་ཡོད། །
ལྷམ་གོག་འཇུར་རྟའི་ལོ་རྒྱུས། །
ཤོད་ཟེ་ཤེས་ཡས་མ་རེད། །
ཉ་ལ་ལྷམ་ཡུ་མེད་པར། །
ལྕགས་ཟེར་ལྷམ་པའི་ལྷམ་རོགས། །
གནམ་ལ་སྤྲིན་པ་འདུག་སྟེ། །
སྤྲིན་ཆས་ཡག་པ་སྒུག་ཡོད། །
བུ་ལ་རྣམ་པ་འདུག་སྟེ། །
ལས་ཀའི་འཇོན་ཐང་སྒུག་ཡོད། །
ཚེར་མ་སྟོང་ཚེར་དམར་པོ། །
མཛུབ་མོའི་སྙིང་ལ་ཟུག་བྱུང་། །
ཡལ་ག་མ་རྒྱས་གོང་ནས། །
སྔོ་སྐམ་ཐེབས་པ་ཤོག་ཅིག །
622



གསུམ་པ། མཛའ་གཞས་དང་ཚིག་རྒྱག
སྤང་སྟོད་ལྷ་བྱ་གོང་མོ། །
བཞུགས་ན་བཞུགས་པ་དགའ་དྲག །
མ་བཞུགས་ཞ་ཉེའི་ལྷན་པ། །
རྒྱག་དགོས་བྱུང་ན་ཕྱིས་ཡོང་། །
ཆུ་མོ་རྐ་འགོ་ཡ་ནས། །
བཀག་ན་ཁོག་པ་འདུག་སྟེ། །
ཉ་ཆུང་སྦལ་པ་གཉིས་ལ། །
སྙིང་རྗེ་བལྟས་ནས་བཞག་ཡོད། །
ཁྱེད་ནི་གླང་མའི་སླེལ་པོ། །
སླ་འདོད་ཁྱེད་ལ་ཡོད་ཀྱང་། །
ང་ནི་གླང་མའི་སླེལ་པོར། །
སླེལ་ཐག་སྒར་འདོད་མི་འདུག །
སྤང་སྟོད་ཡ་ལ་ཉོན་དང་། །
ལྷ་བྱས་སྐྱོ་གླུ་ལེན་གྱིས། །
གོ་བ་ཅན་གྱིས་ཉོན་དང་། །
ཨ་མ་མི་འདུག་གསུང་གིས། །
623



ལྷ་སའི་དམངས་ཁྲོད་གླུ་གཞས་
ཟོམ་པ་གསར་པའི་ཚེར་མ། །
མཛུབ་མོའི་སྙིང་ལ་ཟུག་བྱུང་། །
ཨ་ཚ་ཁ་ནས་མ་ཟེར། །
ཞེན་པ་གཏིང་ནས་ལོག་བྱུང་། །
ཀོ་བ་ར་ལྤགས་ལུག་ལྤགས། །
ཀོ་ཤིང་སྒྲོ་བ་སྐམ་པོ། །
དེ་ཡི་ནང་དུ་འགྲོ་མཁན། །
བློས་སུ་འཁེལ་ཡས་མི་འདུག །
ཀོ་བ་བཏང་ནས་མ་འགྲོ། །
དོན་གྲུབ་ད པའ་མོ་སྙིང་རྗེ། །
དོན་གྲུབ་དཔའ་མོ་འདྲ་བའི། །
འདྲ་སྐུ་བཞེངས་རོགས་གནང་དང་། །
ཀོ་བ་བྱ་ལས་མགྱོགས་པ། །
མཉན་དཔོན་ལྷ་ལས་མཛེས་པ། །
ང་ནི་ཀོ་བའི་ནང་གི ། །
འགྲུལ་པ་ཡིན་ན་དགའ་བ། །
624



གསུམ་པ། མཛའ་གཞས་དང་ཚིག་རྒྱག
ལུང་པ་ཐལ་རླུང་དཀར་པོ། །
རང་ཡུལ་མིན་པས་ཡག་བྱུང་། །
བུ་ཆུང་གཟེ་མ་ར་མགོ །
གཏན་གྲོགས་མིན་པས་ཡག་བྱུང་། །
ཁྱོད་སེམས་གསེར་གྱི་མཆོད་རྟེན། །
འགྱུར་བ་མེད་པར་བཞུགས་ན། །
ང་སེམས་དར་གྱི་མདུད་པ། །
བཀྲོལ་ཀྱང་གྲོལ་ས་མ་རེད། །
མེ་ཏོག་སྐལ་བཟང་ཡིན་ན། །
ཁོག་མའི་ནང་ལ་བཏབ་ཆོག །
སི་ལིང་ལྗང་པ་ཤོང་སའི། །
ས་ཆའི་གུ་ཡང་མི་འདུག །
ཕུ་ཡི་གངས་རི་དཀར་པོ། །
མདའ་ཡི་མཆོད་རྟེན་དཀར་པོ། །
དཀར་པོ་འདྲ་འདྲའི་དཀྱིལ་ནས། །
ཁྱེད་ཀྱི་ཐུགས་སེམས་དཀར་བ། །
625



ལྷ་ན ཀ ་༌་ངས་ཁྲོད་གླུ་པ༌ནས།
༽ མ་མཁའི་དཀྱིལ་ནས་མ་ཕེབས། །
ཟླ་བས་བཀའ་བཀྱོན་གནང་ཡོང་། །
ཟུར་ཟུར་ཟུར་ནས་ཕེབས་དང་། །
མཇལ་འཕྲད་ཡོད་པ་ཞུས་ཆོག །
བྲག་རི་གཡང་གཟར་ཅན་གྱི། །
ཆོལོ་སྐྱུར་མོ་བཟའ་ལས། །
དེ་ལས་རི་མ་འདབས་ཀྱི། །
སེ་བའི་སེའུ་འབྲུ་ཞིམ་པ། །
མི་ཚོས་ཟེར་ཡས་བྱས་ན། །
ས་གཞིས་ཡོམ་ཡོམ་བྱེད་ཀྱིས། །
ང་ནི་པད་མའི་ཐང་ནས། །
ཟགས་པའི་གཡང་ཁ་མེད་དོ། །
ཕྱི་དེ་གོས་ཆེན་རྩམ་ཁུག །
ནང་དེ་ཡུག་པོའི་ཡུག་རྩམ། །
བསྟེར་འདོད་ཁྱེད་ལ་ཡོད་ཀྱང་། །
བཟའ་འདོད་ང་ལ་མི་འདུག །
626



གསུམ་པ་ མཛའ་གཞས་དང་ཚིག་རྒྱག
ཐབ་དེ་ཐབ་བཟོ་དོད་པ། །
ཁོག་ཆུང་འཁོལ་ཁ་ཡང་བ། །
བདག་པོ་ཡོད་པའི་ཇ་ལ། །
ང་ནི་ཚྭ་རན་མི་བལྟ། །
ཤིང་བཟང་སྦྱར་པའི་རྒྱུད་བྱས། །
སྦྱར་ལོ་གཡུག་པ་མ་གནང་། །
ལྷ་ཤིང་ཤུག་པའི་རྒྱུད་བྱས། །
ངང་རྒྱུད་རིང་ཙམ་གནང་དང་། །
རྒོད་པོ་རྟ་རོས་རྒྱགས་དུས། །
བྲག་ལ་གཤོག་ལྕག་གཞུ་གིས། ། །
སྨག་རུམ་མུན་པ་འཐིབས་དུས། །
འཁོར་ས་བྲག་ལས་མི་འདུག །
ཕ་རི་ཕ་རི་མ་ཟེར། །
ཕ་རི་གནམ་གྱི་མཐའ་རེད། །
ང་རའི་ཨ་ཅག་རྒན་པ། །
གནམ་གྱི་མཐའ་ན་ཡོག་རེད། །
627



ལྷ་སའི་དམངས་ཁྲོད་གླུ་གཞས།
རི་མ་འདབས་ལ་ཡོད་པའི། །
ཚ་རུ་མགོ་བོ་ཟིང་ཟིང་། །
བྱིའུ་ཆུང་རྒྱག་རེས་སློང་མཁན། །
གཏེ་པོ་ཁྱོད་རང་ཡིན་པ། །
འུག་པས་བྲག་གི་ལྡེབས་ནས། །
ཤ་ཁྱི་ངར་ངར་བྱེད་ཀྱིས། །
སྲམ་ནི་རྒྱ་མཚོའི་སྟེང་ནས། །
སྣང་བ་སྣང་སང་མི་འདུག །
གནམ་སྟེ་སྔོན་པོའི་དཀྱིལ་ནས། །
སྨིན་དྲུག་ཁྱུག་བཟོ་དོད་པ། །
ནམ་ཞིག་བསྐྱལ་མཁན་ཨ་ཡིན། །
སྙིང་རྩ་དཀྲུག་མཁན་ཨ་ཡིན། །
ཆང་དེ་བྱ་ཁྲུ་གང་ལ། །
འཇོལ་མོ་ཆུ་ལ་རུབ་རུབ། །
དེ་འདྲའི་འཇོལ་མོའི་ཧང་རྒྱག །
ཡོད་འགྲོ་བསམ་པ་མ་བྱུང་། །
628



གསུམ་པ། མཛའ་གཞས་དང་ཚིག་རྒྱག
སེམས་པ་སྐྱོ་ཡི་མི་འདུག །
ག་རེ་ཡིན་ཟེར་སྐྱོ་བ། །
ལྟོ་གོས་ནང་བཏུམ་ཕྱི་བཏུམ། །
དྲིན་ཆེན་ཕ་མས་གནང་བྱུང༌། །
ང་ཚོ་བལ་མིའི་སྡོད་སར། །
ཁྱོད་ཚོས་ལྕང་མ་བཙུགས་ན། །
ལྕང་མ་ཡར་སྐྱེས་ཡོང་དུས། །
སུ་ཡིས་བཅད་སོང་ལྟོས་ཤིག །
སྟག་གི་པགས་པ་མ་རེད། །
གཟིག་གི་པགས་པ་མ་རེད། །
ར་ལྤགས་ཕྱི་ནང་སློག་པར། །
ང་ནི་ཞེད་ཀྱི་མི་འདུག །
སྤང་དེ་རྩ་མེད་སྒང་ལ། །
མཛོ་མོ་སོ་མེད་བརྒྱབ་ཤོག །
དཀར་ཕྱུའི་རེ་བ་མི་འདུག །
མཛོ་མོ་མ་ཤི་ལོག་ཤོག །
629



ལྷ་སའི་དམངས་ཁྲོད་གླུ་གཞས།
ཚིགས་ཁེབས་སྐལ་བཟང་མེ་ཏོག །
སྔོ་གསེབ་དཀྱིལ་ལ་བརླག་སོང་། །
བསམ་པ་གཅིག་ལ་མ་རྙེད། །
ལས་འགྲོ་ཅན་ལ་རྙེད་ཤག །
སྲང་གསུམ་སྤྲད་པའི་ཞྭ་མོ། །
གསང་སྤྱོད་ནང་ལ་ཟགས་སོང་། །
ཟགས་ཀྱང་ཕངས་སེམས་མི་འདུག །
རྒྱ་སེ་ལག་ཏུ་ཐེབས་སོང་། །
རི་དེ་བར་མ་རི་ལ། ། །
གནས་མཇལ་ཞུ་བར་ཕྱིན་པས། །
བྱ་དེ་སྦང་མ་བཟའ་མཁན། །
རྨ་བྱས་འཕྱ་ལད་བརྒྱབ་བྱུང་། །
ལས་ལ་གང་བཀོད་མ་གཏོགས། །
སྣང་བ་གང་ཤར་མི་འདུག །
བསམ་པ་དེ་ནི་མ་བྱུང་། །
བཀོད་པ་དེ་ནི་ལས་རེད། །
630



གསུམ་པ། མཛའ་གཞས་དང་ཚིག་རྒྱག
རྡོ་དེ་རྡོ་སྣ་འཛོམས་པ། །
ལྷ་སའི་རྡོ་རིང་ཆེན་པོ། །
རྡོ་རིང་ཆེན་པོ་མེད་ན། །
རྡོ་སྣ་འཛོམས་ས་མ་རེད། །
སྔོན་ཆད་དགའ་པོ་བྱས་ཡོད། །
ཕ་མ་སྤུན་ལས་ལྷག་པ། །
ད་ལྟ་ཞེན་པ་ལོག་སོང་། །
ཁོག་མའི་མཐིལ་ལས་གནག་པ། །
ལྕང་མ་རྒྱ་ལྕང་བོད་ལྕང་། །
འཛོམས་པ་གླིང་ཁའི་རྒྱན་ཆ། །
ལྕང་གླིང་འགྱུར་བ་མེད་ན། །
བྱིའུ་ཆུང་ལས་ཀྱི་འཁོར་ཡོང་། །
བྲག་རི་གཡང་གཟར་ཅན་གྱི། །
རྒོད་པོའི་ལུས་ལ་མ་ལེན། །
ཆུ་མོ་རྦ་ཀློང་འཁྲུག་པའི། །
ཉ་མོའི་ལུས་ལ་མ་ལེན། །
631



ལྷ་སའི་དམངས་ཁྲོད་གླུ་གཞས་
ཁྱེད་ནི་ང་ལ་དགའ་ནས། །
དམར་པོའི་ལྕེ་ཡང་བསྟན་བྱུང་། །
ང་ནི་ཁྱེད་ལ་མི་དགའ། །
ནག་པོའི་མིག་ཡང་མི་ལྟ། །
བཞུ་མར་གྲུ་བཞིའི་ནང་གི །
སྡོང་རས་ཀ་ཅི་དཀར་པོ། །
དགའ་བའི་མི་རྣམས་འཛོམས་སོང་། །
མུན་པ་གསལ་རོགས་གནང་དང་། །
རང་སེམས་སོང་བའི་མི་དེ། །
གཞན་གྱི་འདུན་མར་བླངས་སོང་། །
སེམས་ཉིད་གཅོང་གིས་གདུང་བས། །
ལུས་པོའི་ཤ་ཡང་སྐམ་སོང་། །
ང་ཚོ་ཕ་མ་སྤུན་མཆེད། །
བརྩེ་དུང་མེད་པ་མིན་ཏེ། །
གཡས་ཞོར་གཡོན་པས་མ་ཁྱོག །
བརྩེ་དུང་མེད་པར་འགྱུར་སོང་། །
632



གསུམ་པ། མཛའ་གཞས་དང་ཚིག་རྒྱག
བདག་གི་ཆུང་འདྲིས་བྱམས་པ། །
གཡང་རིའི་སྟེང་གི་ལྷ་ཤིང་། །
བལྟས་ན་མིག་ལ་མཛེས་པ། །
བསྲེག་ན་དྲི་མཆོག་ཞིམ་པ། །
སྔར་སོང་སྔ་མོའི་མི་བྱས། །
སྲིད་པ་ཆགས་པའི་རྡོ་བྱས། །
རྡོ་ལ་དྲེག་པ་འགོས་ཀྱང༌། །
རི་མོའི་གཞུང་ཞིག་ཡོད་རེད། །
འཇུར་རྟས་སྒྲུབ་སློབ་མ་གསུངས། །
ཡབ་ཡུམ་གཉིས་ཀྱིས་མཁྱེན་སོང་། །
ཐུགས་ལ་རིག་པ་ཡོད་ན། །
ཞབས་སུག་མཆོད་ནས་ཕེབས་དང༌། །
མེ་ཏོག་ཆུང་ཆུང་གཅིག་ལ། །
གསེར་སྦྲང་འཚང་ཁ་ཤིག་ཤིག །
ང་རང་འཚང་ཁ་མི་རྒྱག །
ཨུ་དུམ་འཚོལ་བར་ཕྱིན་ཆོག །
633



ལྷ་སའི་དམངས་ཁྲོད་གླུ་གཞས།
ཕ་ཡུལ་གངས་ལས་དཀར་བ། །
གངས་ཀྱི་སྐེད་པ་ཟིན་ཡོང་། །
གངས་ཀྱི་སྐེད་པ་ཟིན་ཀྱང་། །
གངས་ལ་དབྱར་དགུན་ཡོག་རེད། །
མདའ་མོ་མདའ་དོང་ནང་ལ། །
རིང་ཐུང་སྣ་ཚོགས་ཡོད་རེད། །
ཕ་མ་གཅིག་གི་ཕྲུ་གུར། །
སྐྱིད་སྡུག་སྣ་ཚོགས་ཡོད་རེད། །
བྱང་ཐང་འབྲོག་མོ་གཅིག་ལ། །
ལྕམ་ཆུང་ཞུ་དགོས་བྱུང་ན། །
རིགས་བཟང་བུ་མོ་ང་ལ། །
ག་རེ་ཞུས་དགོས་ཡིན་ནམ། །
ང་ཚོའི་ཅོ་ཅོག་སླེབས་བྱུང་། །
རྒྱ་ལམ་སྐྱོང་གདན་སླེབས་བྱུང་། །
འགྲུལ་པའི་འགྲུལ་ཐག་ཆོད་སོང་། །
སྐྱོང་གདན་བསྡུ་གསོག་བསྐྱོན་དང་། །
634



གསུམ་པ། མཛའ་གཞས་དང་ཚིག་རྒྱག
ཧ་ལོའི་མེ་ཏོག་འདྲ་བའི། །
རྒྱང་གྲགས་ང་ལ་མེད་ཀྱང་། །
སྒྲོལ་མ་མེ་ཏོག་འདྲ་བའི། །
ནམ་གཞུག་འཁྱོལ་ཙམ་ཡོད་དོ། །
དཀར་གསལ་ཟླ་བས་གང་ཡོང་། །
ཟླ་གཅིག་ཞག་གཅིག་ཡིན་འགྲོ །
སི་ལིང་ལྗང་པས་གང་ཡོང་། །
ལོ་གཅིག་ལྗང་གཅིག་ཡིན་འགྲོ །
སྤང་སྟོད་ལྷ་བྱ་གོང་མོ། །
ཨ་མ་མི་འདུག་མ་གསུངས། །
རི་མགོ་མཐོ་རི་མཐོ་ཚད། །
ལྷ་བྱའི་ཨ་མ་ཡིན་པ། །
ལྕང་མས་བྱིའུ་ཆུང་བསམ་བསམ། །
བྱིའུ་ཆུང་ལྕང་མ་བསམ་བསམ། །
ལྕང་བྱིའུ་ཐུགས་སེམས་མཐུན་ན། །
སྡིག་ཅན་ཁྲ་ལ་མི་སྐྲག །
635



ལྷ་སའི་དམངས་ཁྲོད་གླུ་གཞས།
ཁམ་སྡོང་མ་སྐྱེ་དགུ་སྐྱེ། །
རྫབ་དོང་ནང་ལ་སྐྱེས་ཤག །
ཁམ་བུ་ཡག་རི་ཡག་ཚད། །
རྫབ་དོང་ནང་ལ་ཟགས་ཤག །
སེམས་པ་སྐྱོ་བའི་སྐད་ཆ། །
རི་མ་འདབས་ལ་བཤད་པས། །
རི་བོར་ཐུགས་སེམས་མེད་ཀྱང་། །
དབུ་ཡིས་ལྕོག་ལྕོག་གནང་བྱུང་། །
ང་ཚོ་ཆོས་གྲོགས་ལྷན་རྒྱས། །
བ་ལུ་དཀར་པོའི་མེ་ཏོག །
བཟས་ན་མངར་སོས་ལྡན་པ། །
མ་ཟས་དྲི་མ་ཞིམ་པ། །
གནམ་ལ་སྐས་ཀ་མ་བཙུགས། །
ཐང་དཀར་རྒོད་པོར་གནོད་ཡོང་། །
ཆུ་ལ་ཟམ་པ་བཙུགས་ན། །
སེར་བྱ་ངང་པར་གནོད་ཡོང་། །
636



གསུམ་པ། མཛའ་གཞས་དང་ཚིག་རྒྱག
སེར་ཤ་སྤང་ལ་སྐྱེས་པ། །
སྤྱང་གི་ཚིལ་ལུ་ཡིན་པ། །
ང་ཚོ་ཕ་མ་སྤུན་མཆེད། །
སྙིང་གི་ཚིལ་ལུ་ཡིན་པ། །
ང་ལ་གྲོགས་པོ་དགོས་ཀྱིས། །
གྲོགས་པོ་བློས་ཐུབ་དགོས་ཀྱིས། །
གྲོགས་པོ་བློས་ཐུབ་བྱུང་ན། །
གསེར་སྲང་བརྒྱ་ལས་ལྷག་པ། །
ང་ཚོ་དགའ་ནས་ཡོང་ཡོད། །
དགའ་ནས་བྲལ་དགོས་མ་མཐོང་། །
དགའ་ནས་བྲལ་དགོས་བྱུང་ཡང་། །
ཐུགས་སེམས་བླ་མ་དཀོན་མཆོག །
ཊམ་ཀ་དཀར་པོ་གཅིག་ལ། །
མི་བསམ་དགུ་བསམ་བརྒྱ་བསམ། །
དཀར་པོའི་གཡས་དུང་བསམ་སོང་། །
དམར་པོ་བྱུ་རུ་བསམ་སོང་། །
637



ལྷ་སའི་དམངས་ཁྲོད་གླུ་གཞས་
ཨ་ཆུ་འཁྱགས་བྱུང་ཞུས་པས། །
ཞོགས་ལྕི་སྒྲུག་ཤོག་གསུངས་བྱུང་། །
ཨ་མ་དྲན་བྱུང་ཞུས་པས། །
མི་གཡོག་རྒྱུག་ཤོག་གསུངས་བྱུང༌། །
སོར་མཛུབ་མ་མོ་གསེར་རེད། །
རིན་ཆེན་ཕྲེང་བ་གཡུ་རེད། །
འགྲུལ་པ་འགྲོ་ལ་རན་སོང་། །
གོང་ཐག་གཅོད་རོགས་གནང་དང་། །
ཁྱག་ཁྱོག་རི་ལྕང་ཞིག་གི །
ཀ་གདུང་མི་ཉན་བཞིན་དུ། །
རྒྱལ་ཁམས་འཁྱམ་པོ་ཞིག་གིས། །
གཏན་གྲོགས་གང་ནས་ཡོང་བ། །
ཆང་ལ་ཆུ་ཞིག་བརྒྱབ་པས། །
སྦང་མ་ཁ་ལ་གྱུར་སོང་། །
ང་རང་གཉིས་པོའི་ལས་དེ། །
དང་པོ་དེ་ནས་འཕྱུགས་སོང་། །
638



གསུམ་པ། མཛའ་གཞས་ད་ང་ཚིག་རྒྱག .
ལྕང་མའི་འོག་ཏུ་བྱིའུ་ཚང་། །
བསགས་པ་ཙམ་ཞིག་མ་གཏོགས། །
བློ་ལ་ཡོད་པའི་བྱིའུ་ཚང་། །
སྤེན་མའི་འོག་ཏུ་བསགས་ཡོད། །
ཤར་ཕྱོགས་རི་བོའི་རྩེ་ནས། །
སྤྲིན་གྱི་རྦ་ཀློང་འཁྲུག་བྱུང་། །
བདག་གི་ཆུང་འདྲིས་བྱམས་པས། །
ལྷ་བསངས་གཏོང་གི་མེད་དམ། །
བོད་ཟླ་བརྒྱད་པ་ཤར་སོང་། །
སྟོན་སེར་རླུང་བུ་ལྡང་བྱུང་། །
ཕ་མ་མེད་པའི་བུ་ཆུང་། །
སེམས་པ་གཏིང་ནས་སྐྱོ་བྱུང་། །
མ་བྲིས་རི་མོ་ཡག་པ། །
སེམས་ཅན་སྟག་གི་རི་མོ། །
བྲིས་ནས་འགྱུར་བ་མེད་པ། །
ཆུང་འདྲིས་ལ་རྒྱའི་རི་མོ། །
639



ལྷ་སའི་དམངས་ཁྲོད་གླུ་གཞས།
བྱམས་པ་ང་གཉིས་གཏམ་དེ། །
རྡོ་ལ་རི་མོ་བརྐོས་ཡོད། །
ལོ་གསུམ་ཆར་པ་བབས་ཀྱང་། །
རི་མོ་ཟུབ་དོགས་མེད་དོ། །
ནོར་བུ་རང་ལ་ཡོད་དུས། །
ནོར་བུའི་ནོར་ཉམས་མ་ཆོད། །
ནོར་བུ་མི་ལ་ཤོར་དུས། །
འགྱོད་པ་གཏིང་ནས་སྐྱེས་ཡོང་། །
ཞིམ་པོའི་ལོ་གསུམ་ཁམ་བུར། །
རེ་བ་བཅོལ་ནས་བསྡད་པས། །
མེ་ཏོག་སད་ཀྱིས་ཁྱེར་ནས། །
འབྲས་བུའི་རེ་བ་མི་འདུག །
ཤ་དེ་ཡར་འབྲོག་སྐམ་སོབ། །
ཏི་ཀ་གཅིག་ལས་མ་བཟས། །
རྒྱུ་འབྲས་མེད་པའི་ན་ཚ། །
ལྟག་འཕྲོད་བྱས་ནས་བཏང་བྱུང་། །
640



གསུམ་པ། མཛའ་གཞས་དང་ཚིག་རྒྱག
ས་ཡི་རི་མོ་བསུབ་ཀྱང་། ། །
ལས་ནི་སླ་པོ་ཡིན་འགྲོ །
སེམས་མཐུན་དམ་བཅའི་རི་མོ། །
བསུབ་ཀྱང་ཟུབ་ཐབས་མི་འདུག །
སྐལ་བཟང་ཡུར་བུའི་ཆུ་དེ། །
ཡོང་གིན་ཡོང་གིན་ཆད་སོང་། །
ཆུ་མོ་ཆད་པ་མ་རེད། །
གཅོད་མཁན་མི་ཞིག་ཡོད་རེད། །
ང་དང་ཆུང་འདྲིས་བར་ལ། །
ཕྲ་མོའི་སྤུ་ཡང་མི་ཐར། །
སྡུག་ཤི་ལ་ཡོག་ཅན་གྱིས། །
གདུང་མ་ཐར་བ་བཟོས་སོང་། །
ཆུ་ལ་ཡིག་ཆུང་སྐུར་ཡོད། ། །
ཆུང་འདྲིས་ཁྱེད་ལ་ཨེ་འབྱོར། །
སེམས་པའི་བང་ཆེན་བཏང་ཡོད། །
རྨི་ལམ་གཏོང་གཏོང་ཨེ་བྱུང་། །
641



ལྷ་སའི་དམངས་ཁྲོད་གླུ་གཞས།
ཨ་མ་མ་ཡར་གཅིག་གིས། །
མི་མཛད་མཛད་ཅིག་གསུངས་བྱུང་། །
ལྡེ་མིག་མེད་པའི་སྒོ་ལྕགས། །
ང་ལ་ཕྱེ་ཤོག་གསུངས་བྱུང་། །
བསམ་ཡས་བྱ་ཕོ་དཀར་པོ། །
བྱ་སྐད་སྔ་པོ་མ་བསྐྱོན། །།
ནམ་མཁའ་ལངས་པའི་དུས་ཚོད། །
བྱིའུ་ཆུང་ལྕོག་མོས་བྱས་ཡོང་། །
མ་གཞི་ཁ་ངོ་སྐྱེ་འབྲས། །
མི་སྒོ་འགྲིམས་པའི་རྒྱན་རེད། །
ཁ་འབྲས་མཚར་རང་དྲགས་ན། །
ཆག་སྒོ་མགོ་ལ་ལངས་ཡོང་། །
ཁྱོད་ཐུགས་ལྷ་ཤིང་ཤུག་པ། །
དུས་བཞིར་འགྱུར་བ་མེད་ན། །
ང་རང་འཇོལ་མོའི་བློ་གཏད། །
ལྷ་ཤིང་ཁྱེད་ལ་བཅོལ་ཆོག །
642



གསུམ་པ། མཛའ་གཞས་དང་ཚིག་རྒྱག
མཛོག་མགོ་རིང་བ་ཨ་ཟེར། །
ཕུ་ཐུང་ཐུང་བ་ཨ་ཟེར། །
རིན་ཆེན་གསེར་གྱི་སྒྲོག་དུང་། །
རག་ལ་མངོན་པ་མིན་འགྲོ། །
རྟ་ཕོ་བཏགས་ནས་མ་ཞོག །
སྤང་རྩྭ་ཟ་བར་ཐོངས་དང་། །
འགྲངས་ཚད་ངོམ་ཚད་མ་གཏོགས། །
རྟ་ཕོས་བཟའ་ཡི་མ་རེད། །
གྲི་དེ་རྒྱ་གྲི་བོད་ཤུབས། །
གྲི་ཤུབས་གསེར་ཚགས་དངུལ་ཚགས། །
གོང་ཚད་བརྒྱབ་ནས་བཞག་ཡོད། །
གོང་ཐག་གཅོད་རྒྱུ་ཡིན་ནོ། །
ཅོ་ཅོག་ཀུན་བཟང་རྣམ་རྒྱལ། །
ཀོང་པོའི་རོང་ལ་ཕྱིན་སོང་། །
ཀོང་པོ་ཕ་གཞིས་མ་རེད། །
ལོ་གསུམ་སོང་ནས་ལོག་ཡོང་། །
643



ལྷ་སའི་དམངས་ཁྲོད་གླུ་གཞས།།
དབྱར་ཁ་ཡིན་ན་ཡིན་ཟེར། །
སྦྲང་ཆར་ཟིལ་མ་ཐོབས་དང་། །
བྱིའུ་ཆུང་འཇོལ་མོ་ང་རང་། །
དབྱར་སྐད་རྒྱག་པའི་ཁྱད་འདུག །
ནམ་མཁའ་སྔོན་པོའི་དཀྱིལ་ནས། །
སྦྲང་ཆར་འབབ་ཀྱི་ཡོད་ན། །
སྐད་གསང་ཁུ་བྱུག་ང་ལ། །
སྐོམ་པའི་སྡུག་བསྔལ་མི་འདུག །
ཁ་རག་བྱང་གི་ཆོ་ལོས། །
ཐལ་ཆོ་ཉན་གྱི་ཡོད་ན། །
གླང་མ་གླང་གི་ཆོ་ལོ། །
དགོངས་པར་རང་ཞུས་ཡིན་ནོ། །
ཨོ་ལོས་ཆུ་འགོ་ཡ་ནས། །
ཆུ་ཞིག་ལེན་རྒྱུ་བྱུང་ན། །
སྐལ་བཟང་རག་སྐྱོགས་མི་དགོས། །
འུབ་བཅུས་བརྒྱབ་པས་ཆོག་ག །
644



གསུམ་པ། མཛའ་གཞས་དང་ཚིག་རྒྱག
གསེར་གྱི་ས་གཞིའི་སྒང་ལ། །
གཡུ་ཡི་ལྗང་པ་བཏབ་ཡོད། །
གཡུ་ཡི་ལྗང་པའི་སྒང་ལ། །
མུ་ཏིག་ཆར་པ་ཕོབས་ཤོག །
ཁམ་སྡོང་འདོམ་པ་གང་ལ། །
མེ་ཏོག་ཁྲ་ཆིལ་དགུ་ཆིལ། །
སྟོན་དུས་འབྲས་བུ་སྨིན་པའི། །
ཐེའུ་ནི་གཅིག་ལས་མི་འདུག །
མ་བཏབ་ལྕམ་པ་ལོ་མས། །
བཞེས་ཚོད་ཉན་གྱི་ཡོད་ན། །
བཏབ་པའི་ལ་ཕུག་དཀར་རིལ། །
དགོངས་པ་རང་ཞུས་ཡིན་ནོ། །
ཆུ་མོའི་དཀྱིལ་ལ་བཞེངས་པའི། །
རྫོང་རྒྱབ་ཀླུ་ཁང་ཁྲ་མོ། །
མིག་གིས་ལྟད་མོ་བལྟས་པས། །
ལུས་ཀྱི་སྒྲིབ་པ་དག་སོང་། །
645



ལྷ་སའི་དམངས་ཁྲོད་གླུ་གཞས།
ཆུ་མོ་དྭངས་སངས་དབང་མོ། །
རང་གི་སྒོ་ཁར་བཞག་ནས། །
མི་ཡི་རྒྱ་ལྕང་འོག་གི །
ཟིལ་པ་སྒུག་ནས་གང་ཡོང་། །
གངས་སྟོད་སེང་གེ་དཀར་མོའི། །
འོ་མ་བཞོ་རྒྱུ་བྱུང་ན། །
མཐའ་མ་གངས་ཀྱི་དཀྱིལ་དུ། །
འཁྱག་ཤི་ཐེབས་ཀྱང་ལས་རེད། །
ཁྱེད་ཀྱིས་ད་ལོ་གསུངས་གསུངས། །
ན་ནིང་གསུང་གི་ཡོད་ན། །
སྣམ་བུ་དཀར་པོའི་ཚོས་གཞི། །
ག་པར་འགྱུར་འགྱུར་ཡིན་ནོ། །
ཁམ་སྡོང་འདོམ་པ་གང་ལ། །
མེ་ཏོག་ཁྲ་ཆིལ་དགུ་ཆིལ། །
ང་ནི་ཁམ་བུ་མི་བཟའ། །
ལྟད་མོ་བལྟས་ནས་ལོག་འགྲོ །
646



གསུམ་པ། མཛའ་གཞས་དང་ཚིག་རྒྱག
རྟ་ཕོ་བགྲོད་ཀྱིན་བགྲོད་ཀྱིན། །
རྟ་ལྕག་སྐྱོན་པ་མ་གནང་། །
རྒོད་མ་རྟིག་གིའི་ཨ་མ། ། །
སེམས་པ་གཏིང་ནས་སྐྱོ་བྱུང༌། །
ང་ནི་རི་འགོ་མཐོ་པོའི། ། །
རླུང་སྐྱེས་དར་ལྕོག་མིན་ནམ། །
རླུང་པོ་ཕར་ལྡང་ཚུར་ལྡང་། །
ལང་ཚོའི་དར་རས་རྫོགས་སོང་། །
གྱི་ཆུང་ཨམ་གྱི་ཡོད་ཀྱང་། །
དང་དོད་རྒྱ་གྲི་དགོས་ཀྱི། །
ཚེ་གང་གཏན་གྲོགས་ཡོད་དེ། །
ཞག་གསུམ་སྙིང་སྡུག་དགོས་ཀྱི། །
དགུན་ཁ་ཡིན་ན་ཡིན་ཟེར། །
ཆུ་མོ་རྡོག་ལ་སྒྲིལ་དང་། །
ང་རང་ངང་པ་སེར་པོ། །
བློ་ཐག་གཅོད་པའི་ཁྱད་འདུག །
647



ལྷ་སའི་དམངས་ཁྲོད་གླུ་གཞས།
ཟླ་སྟོད་མུན་པ་དཀར་ར། །
ཟླ་བ་ལགས་ཀྱི་སྐུ་དྲིན། །
ཟླ་སྨད་མུན་པ་ནག་པ། །
ཟླ་བ་ལགས་ཀྱི་ལ་ཡོག །
སེམས་ལ་སེམས་པའི་སྒོ་ལྕགས། །
བསྐྱོན་མཁན་ཡོད་ན་བསྐྱོན་དང་། །
ལུས་པོ་སོག་མ་སྦུབ་སྟོང་། །
ཡང་ལྕི་བལྟ་མཁན་མི་དགོས། །
མཛའ་སེམས་ཡིད་ཀྱི་འབྲེལ་བ། །
ཕ་མས་གཅོད་པ་མ་གནང་། །
ཁྱེད་ཅག་ན་གཞོན་དུས་སུ། །
གཅོད་མཁན་ཐུགས་སུ་ཨ་དགོངས། །
འབྲུག་སྒྲ་འཁྲིས་སུ་ཡོད་དུས། །
ཟས་ལ་མཉམ་བཟའ་བྱས་ཡོད། །
འབྲུག་སྒྲ་ལ་མོ་བརྒྱབ་སོང་། །
མཉམ་བཟའ་མ་བྱུང་ཚར་སོང་། །
648



གསུམ་པ། མཛའ་གཞས་དང་ཚིག་རྒྱག
གསེར་གྱི་ཁབ་ཤུབས་ནང་ལ། །
དངུལ་གྱི་རྒྱ་ཁབ་བླུགས་ཡོད། །
ལས་འཕྲོ་ཅན་གྱིས་མ་གཏོགས། །
ཁབ་མིག་བརྒྱུས་ས་མ་རེད། །
སེམས་པས་བཏབ་པའི་མེ་ཏོག །
གཞན་དབང་སད་ཀྱིས་མ་བཅོམ། །
ལང་ཚོའི་སྨིན་པའི་འབྲས་བུ། །
འདོགས་སུ་བཅུག་རོགས་གནང་དང་། །
སེམས་པ་ཀ་ཅི་དཀར་པོས། །
གུར་ཞིག་ཕུབ་དགོས་བསམ་བྱུང་། །
གུར་རྒྱུག་ལྡམ་མེ་ལྡེམ་མེ། །
བློས་སུ་འཁེལ་ཡས་མི་འདུག །
དཀར་ཡོལ་ནང་གི་མཆོད་ཆང་། །
མཆོད་འདོད་བློ་ལ་འདུག་སྟེ། །
ནམ་མཁའ་ཕྱག་གཞོང་སྔོན་པོའི། །
དུ་བའི་ཐིགས་པ་བརྒྱབ་ཞག །
649



ལྷ་སའི་དམངས་ཁྲོད་གླུ་གཞས།
སོ་དཀར་འཛུམ་གྱི་གཉེར་མས། །
ང་ལ་ཟུར་ལྟ་མ་གནང་། ། །
ཤ་ཚའི་ཁྲོ་གཉེར་བསླབ་བྱ། །
ཡོད་ན་ཚིག་གསུམ་གནང་དང་། །
ང་གཉིས་དགའ་པོ་བྱེད་ས། །
དབྱར་ཁ་འོང་ཁའི་གསིང་རེད། །
ལན་ཆགས་ཨོ་ལོ་བྱུང་ན། །
སུས་དང་གང་བུས་གསོས་ཆོག །
ཡང་ན་ཀོ་བ་ཐོངས་དང་། །
ཡང་ན་ཀོ་ཐག་གློད་དང་། །
བུ་མོ་ཆུ་མོའི་འགྲམ་དུ། །
སེམས་པ་སྐྱོ་རུ་མ་བཅུག །
ཉི་མ་རིང་སོང་ཐུང་སོང་། །
ཚེ་རིང་ལ་མོ་བརྒྱབ་སོང་། །
ང་ནི་ཚེ་རིང་ལ་མོའི། །
ལ་རྫས་ཡིན་ན་དགའ་བ། །
650



གསར་་་་
: ,་པ༌ས་ངང་ཡོང་ཀ
ར་
ཁྱེད་སེཅ་ས་ཟླ་བ་དཀར་པོ། །
གཞན་སེམས་སྤྲིན་ང་ ས་མ་སྒྲིབ། །
བརྩེ་སེམས་དར་གྱི་མདུད་པ། །
དཀྲོལ་ཀྱང་གྲོལ་ས་མ་རེད། །
ཀོ་བ་ཆུ་འགྲམ་པ་ལ། །
བགྲོད་ཀྱི་བསམ་པ་མ་གཏོགས། །
མཉན་དཔོན་བསོད་ནམས་སྟོབས་རྒྱལ། །
ཡོད་འགྲོ་བསམ་པ་མ་བྱུང་། །
ཨ་མས་དབྱུག་ན་སྡུག་པ། །
ཨ་མ་གཅིག་ལས་མེད་པས། །
བྱམས་པས་དབྱུག་ན་དྲག་པ། །
གཅིག་བཞག་གཉིས་སྒྲུག་ཡོད་རེད། །
ཁྱོད་སེམས་དར་གྱི་མདུད་པ། །
གྲོལ་ན་གྲོལ་སོང་གསུངས་དང་། །
ང་སེམས་བཅོ་ལྔའི་ཟླ་བ། །
གླིང་བཞི་སྐོར་བའི་ཁྱད་འདུག །
651



ལྷ་སའི་དམངས་ཁྲོད་གླུ་གཞས་
དབུ་ཞྭ་དབུ་ལ་བཞེས་དང་། །
དབུ་ལྕང་རྒྱབ་ལ་དབྱུག་དང་། །
སྟོང་སྐུད་དམར་པོའི་བྱབ་བྱབ། །
དབྱུག་དང་མ་དབྱུག་མི་འདུག །
རྟ་ཕོ་བསམ་གྲུབ་ཟག་པ། །
མ་ཉལ་རྩྭ་ཞིག་ཟོ་དང་། །
རྟ་དམག་ལྔ་བརྒྱའི་དཀྱིལ་ནས། །
ང་གཉིས་འགྲོ་དགོས་ཤར་སོང་། །
ཆུང་འདྲིས་ཁྲིད་ན་ངོ་ཚ། །
ཆུང་འདྲིས་བཞག་ན་སྙིང་རྗེ། །
ཆུང་འདྲིས་སྦ་ཁུག་ནང་གི །
གཡང་ཊམ་ཡིན་ན་དགའ་བ། །
ང་རང་ཐག་འཁྱུད་མེ་ཏོག །
ཡན་ལག་ཅི་གར་གཏོང་བར། །
ཁྱེད་ཉིད་སྦྱར་དཀར་སྡོང་པོས། །
ཕྱག་འདྲེན་གནང་དོན་མེད་དོ། །
652



གསུམ་པ། མཛའ་གཞས་དང་ཚིག་རྒྱག
ཆུང་འདྲིས་གསེར་གྱི་སླ་ང་། །
ང་རང་གཡུ་ཡི་སྐམ་པ། །
སེམས་པ་གྲོ་ཡོས་གས་གས། །
ང་གཉིས་གས་རྒྱུ་བྱུང་ན། །
སྟར་གཞོང་སྟར་ཁའི་གཞོང་པ། །
དང་དོད་བྱས་ནས་བཟོས་ཡོད། །
གཞོང་པས་ཆུ་ཡང་མ་ཚོགས། །
སྙིང་གཏམ་ཡར་བླུག་མར་འཛགས། ། །
དབྱར་དུས་མིག་ལ་བཀྲ་བ། །
ཧ་ལོ་ཁྱོད་ལས་མི་འདུག །
སྟོན་དུས་ནམ་འཇུག་མ་འཁྱོལག །
ཧ་ལོ་ཁྱོད་ཀྱི་ཐབས་རྡུགས། །
སྔོན་ཆད་དཀར་མོ་རི་ནས། །
རྩྭ་ཁང་བཟས་པ་ཡག་བྱུང་། །
ད་ལྟ་དཀར་མོ་རི་ལག །
ཕྱི་བལྟས་ལྟ་དགོས་མ་མཐོང་། །
653



ལྷ་སའི་དམངས་ཁྲོད་གླུ་གཞས།
ཏ་ལའི་ལོ་མའི་གསེབ་ནས། །
ཀླུ་ཡི་སྲས་མོ་འཁྲུངས་ཤག །
མཇལ་འདོད་བློ་ལ་འདུག་སྟེ། །
ཏ་ལའི་ལོ་མས་སྒྲིབ་ཤག །
མེ་ཏོག་མི་སྐྱེ་དགུ་སྐྱེ །
རྩིག་པའི་སྲུབས་ནས་སྐྱེས་ཤག །
རྩ་སྤོས་བསྐྱོན་པ་མ་གནང་། །
སྐུ་ཚེ་སྔོན་མའི་ལས་རེད། །
ཨ་ལོང་ལྕགས་དཀྲིས་ཟངས་དཀྲིས། །
ཡང་དཀྲིས་དམ་པའི་དགུ་དཀྲིས། །
མཛུབ་མོའི་བློ་ལ་འདུག་སྟེ། །
ལས་འཕྲོ་ཚིགས་ཀྱིས་བཀག་སོང་། །
སྙིང་རྗེ་དང་ལགས་སྙིང་རྗེ། །
ཐག་རིང་འགྲུལ་པ་སྙིང་རྗེ། །
ཐག་རིང་འགྲུལ་པའི་ནང་ནས། །
ང་ཡི་ཆུང་འདྲིས་སྙིང་རྗེ། །
654



གསུམ་ང་། རྩ་ཛའ་གཞས་དང་ཚིག་རྒྱང་
རྒྱ་གར་ཤར་ལ་མ་གཞི། །
རྨ་བྱ་མེད་པ་མ་རེད། །
ཀོང་པོའི་རོང་ལ་མ་གཞི། །།
ནེ་ཙོ་མེད་པ་མ་རེད། །
ཕར་ལ་སྟར་ཁ་ཁམ་བུའི། །
འགྲོ་སོང་རྒྱག་དགོས་མེད་ལ། །
ཚུར་ལ་ཤིང་ཏོག་ཨ་མྲའི། །
ཡོང་སྒོ་ལེན་དགོས་མེད་དོ། །
རྒྱ་མཚོའི་མཐའ་ལ་ཕྱིན་པས། །
མུ་ཏིག་ཕྲེང་བ་རྙེད་བྱུང་། །
གསེར་གྱི་བཅུ་ཤད་མེད་པར། །
མུ་ཏིག་ཕྲེང་བས་གང་བྱེད། །
ཤ་ཡི་ཤ་ཚང་མ་རེད། །
མར་གྱི་མར་ཚང་མ་རེད། །
ཤིག་ཆུང་ཉི་མས་དྲོད་པའི། །
སྤོར་ཀྱེར་ཡ་ལ་གཟིགས་དང་། །
655



ལྷ་སའི་དམངས་ཁྲོད་གླུ་གཞས་
སྐྱ་ཀ་མཛེས་པོ་ཡོད་ཀྱང་། །
མནའ་མར་སློང་མཁན་མི་འདུག །
ཕོ་རོག་ཕྱུག་པོ་ཡོད་ཀྱང་། །
རྐུབ་ལ་དོར་མ་མི་འདུག །
ཀོ་བ་སྦངས་ནས་བཞག་ཡོད། །
རྒྱུན་བུ་དྲས་ནས་བཞག་ཡོད། །
ང་ལ་མི་དགའི་མི་དེ། །
ཀོ་བཏུམ་བརྒྱབ་ཡས་ཡིན་ནོ། །
དང་པོ་གཏོང་མདོག་ཁ་པོ། །
པད་ཁ་སེར་པོའི་མེ་ཏོག །
གང་བུ་ལྟག་དགྱེ་ལོག་དུས། །
ཨ་ཕོས་ལྟད་མོ་བལྟས་ཆོག །
བྱིའུ་ཆུང་གནམ་ལ་འཕུར་སོང་། །
ཙིཙིས་ལ་འཛུལ་སོང་། །
ཞུམ་བུ་ཡུར་བུའི་ནང་ནས། །
བྱ་ར་བལྟས་ནས་བསྡད་ཤོག །
656



གསུམ་པ། མཛའ་གཞས་དང་ཚིག་རྒྱག
སྐྱེས་པའི་ཁང་ཆུང་ནང་དུ། །
མ་སྐྱེས་བདུད་མོ་སླེབས་བྱུང་། །
མ་སྐྱེས་བདུད་མོའི་བཞིན་རས། །
ཆོས་རྒྱལ་འབག་ལས་རྫིག་ཀ །
སྒོ་འགྲམ་མ་གིའི་སློང་མཁན། །
ཁ་རོག་སྡོད་ན་སྡོད་ཤིག །
ཁྱི་ཚང་ནང་གི་འདོགས་ཁྱི། །
གཏོང་དགོས་བྱུང་ན་ཕྱིས་ཡོང་། །
ཁབ་དེ་ཁབ་བརྡ་ཤོར་སོང་། །
སྐུད་པ་རྒྱུ་ཚིག་ལྷུག་སོང་། །
ལྕོག་མོ་མཛུབ་མོའི་དཀྱིལ་ནས། །
བྱ་ར་བལྟས་ནས་སྡོད་ཤིག །
ལུང་པ་སྦུ་སུབ་དོག་པ། །
ཉི་མ་ཤར་རྒྱུ་དཀོན་པ། །
ང་རང་སྡོད་དགོས་མེད་ཀྱང་། །
སྡོད་མཁན་སེམས་པ་སྐྱོ་བ། །
657



་ང་ :ངས་ཁྲོད་གླུ་གཞས་
་ ་གིས་རང་ལ་བལྟས་ན། །
སྐུ་གཟུགས་ཙ་རིའི་སྨྱུག་མ། །
རྒྱ་ལམ་འགྲུལ་པས་བལྟས་ན། །
ལྕང་སྡོང་གཅུས་རིལ་ཤིག་ཤིག །
གླིང་ཞིག་གཡར་ནས་བཞག་ཡོད། །
སྒ་ཞིག་བརྒྱབ་ནས་བཞག་ཡོད། །
ཨ་ཕོ་ཁྱོད་ཚོའི་གྲས་དེ། །
རྒྱང་འབུད་གཏོང་ཡས་ཡིན་ནོ། །
གཏམ་དེ་ཕར་བཤད་མ་གཏོགས། །
ཚུར་བཤད་ཉན་ལོང་མི་འདུག །
ཉི་མ་ཟླ་བ་མ་གཞི། །
གོང་དུ་བསྐྱུར་ལོང་མི་འདུག །
ཁྲུང་ཁྲུང་བྱང་ལ་འགྲོ་བར། །
ཕག་པ་ཇུས་གཏོགས་མི་འདུག །
ཕག་པ་ཕག་ཚང་ནང་དུ། །
སྡུག་རྐུབ་བཙུམ་ནས་སྡོད་ཅིག །
658



གསུམ་པ། མཛའ་གཞས་དང་ཚིག་རྒྱག
དར་ལྕོག་དཀར་དམར་ཁྲ་གསུམ། །
མཛུབ་མོ་ཕུབ་ནས་བཙུགས་ཡོད། །
གཟིམ་ཆུང་ཀ་བཞི་གདུང་བརྒྱུད། །
དང་དོད་བྱས་ནས་བརྒྱབ་ཡོད། །
ཁོག་སྟོད་དཀྲུག་དཀྲུག་མ་གནང་། །
ཤིག་གི་ཐིགས་པ་བརྒྱབ་ཡོང་། །
ཁོག་སྨད་དཀྲུག་དཀྲུག་མ་གནང་། །
ན་བཟའི་མདུད་པ་གྲོལ་ཡོང་། །
ཕ་གིས་ང་ལ་བལྟ་ཡི། །
མ་བལྟ་གསུང་རོགས་གནང་དང་། །
ཀོ་ཡོལ་དམར་པོ་སྦྱར་བ། །
ང་རའི་ཡ་མའི་འཕྲུལ་ཡིན། །
ཕ་རིའི་སྤང་གི་ལྡེབས་ནས། །
ཤྭ་ཕྲུག་འཕག་ཙག་རྒྱུག་གི ། །
ཁྱོད་རའི་འགྲམ་པའི་ལོག་ནས། །
ཤིག་གིས་སྨོན་ལམ་འདེབས་ཀྱིས། །
659



ལྷ་སའི་དམངས་ཁྲོད་གླུ་གཞས།
དཀར་པོ་ང་རས་བྱུག་ཡོད། །
དམར་པོ་ང་རས་བྱུག་ཡོད། །
ལྷན་རྒྱས་དགོངས་པ་མ་ཚོམ། །
རིན་པ་ང་རས་སྤྲད་ཡོད། །
ཅོ་ཅོག་ཁྱེད་ཚོའི་གྲས་ཀ །
དབྱར་ཁའི་ལྕི་རྙང་འདྲ་བྱུང་། །
སྒང་ནས་སེར་བས་བརྡུངས་སོང་། །
འོག་ནས་འབུ་ཡིས་བཟས་སོང་། །
ཁང་ཆུང་སྦུག་ཐག་རིང་ཡང་། །
ཁྱེད་རང་བཞུགས་དགོས་མ་རེད། །
རྩམ་པར་རྙིང་དྲི་ཁ་ཡང་། །
ཁྱེད་རང་མཆོད་དགོས་མ་རེད། །
གདང་ཁྲིའི་འོག་གི་ཞུམ་བུ། །
ཁ་རོག་སྡོད་ན་སྡོད་ཅིག །
ཤ་ཁང་མུན་པ་ནག་ཀྱང་། །
ཤ་ལ་གྲངས་ཀ་ཡོད་དོ། །
660



གསུམ་པ། མཛའ་གཞས་དང་ཚིག་རྒྱག
དབུས་ཁང་སྐམ་ཐོག་འོག་གི །
རྟ་ཕོ་སྔོ་སྐྱེ་སྒལ་རལ། །
ཁྱོད་ལ་ཉི་མ་མེད་པར། ། །
ཚད་པ་གང་ནས་འཚིག་བྱུང་། །
མནའ་མ་ཡིན་མདོག་མ་གནང་། །
སེང་ལྕམ་འབྲུག་མོ་མ་རེད། །
མཇིང་པ་སྦོམ་མདོག་ཁ་པོ། །
རྒྱ་གླང་ཨ་ཕ་མ་རེད། །
མགོ་ལ་སྐྱེས་པའི་རྭ་ཅོ། །
མིག་ལ་ཟུག་གི་འདུག་ན། །
སྟ་མ་སྟེའུ་ཁྱེར་ནས། །
རྭ་ཅོ་འགོག་པར་ཕེབས་དང་། །
ཁྱེད་ནི་པད་མའི་པད་སྡོང་། །
མ་རེད་ཞུ་མཁན་མི་འདུག །
ཉམ་ཆུང་བ་ལུའི་མེ་ཏོག །
ཁ་ཁར་ཞོག་རོགས་གནང་དང་། །
661



ལྷ་སའི་དམངས་ཁྲོད་གླུ་གཞས།
ལས་ལ་དཀའ་ལས་ཡོད་ཀྱང་། །
ལས་ཡུས་སུ་ལ་ཤོད་པ། །
ལས་ཡུས་ཤོད་སའི་ཕ་མ། །
ས་ཐག་རྒྱང་ནས་མེད་པ། །
བྲག་རི་ཡ་ལ་བཞུགས་པའི། །
རྒོད་པོ་ལྷ་རྒྱལ་ཚེ་རིང་། །
ཤ་ལ་ཧམ་བཟས་མ་རྒྱག །
རུས་པ་རྐན་ལ་ཟུག་ཡོང་། །
ཁམ་སྡོང་མཐོ་པོའི་འབྲས་བུར། །
ཨོ་ལོས་རྡོ་ནི་མ་ཞུས། །
ས་ལ་ཟགས་པའི་འབྲས་བུ། །
སྒྲུག་པའི་དབང་ཆ་ཡོད་འགྲོ །
སྐུ་སྟོད་ལྷ་ལས་མཚར་བ། །
སྦ་ནག་ཉི་མ་སྒྲོལ་མ། །
སྐུ་སྨད་ཐོ་བ་སྐམ་པས། །
662



གསུམ་པ། མཛའ་གཞས་དང་ཚིག་རྒྱག
སྐུ་སྤྲོ་མོའོ་ནེ་གཏོང་དང་། །
ཟོམ་པ་སྲིང་ཟོམ་ཞིག་ལ། །
དྲེད་ཟོམ་གསུངས་པ་མ་གནང་། །
ཉི་མའི་ཉལ་སའི་ནང་ལ། །
མ་གཟིམ་དབུ་མནའ་བཞེས་དང་། །
རྒྱང་མཁར་ཆོས་རྫོང་ཟེར་བ། །
རྣ་བས་ཐོས་པ་མ་གཏོགས། །
བྲག་རི་ནག་པོའི་འོག་ལ། །
ཡོད་འགྲོ་བསམས་པ་མ་བྱུང་། །
ཐུགས་སེམས་སྐྱོ་མདོག་མ་གནང་། །
རིགས་བཟང་སྨུག་པའི་སྲས་མོ། །
སྨུག་པ་དྭངས་བའི་དུས་སུ། །
མཇལ་འཕྲད་ཡོད་པ་ཞུས་ཆོག །
སྨིན་དྲུག་ཕ་འཛོམས་མ་འཛོམས། །
|
ལག་པ་གཏོང་བ།
663



ལྷ་སའི་དམངས་ཁྲོད་གླུ་གཞས།
ནམ་མཁའ་གཞུང་བཤགས་གཏོང་ཞིག །
དོལ་པ་མི་རྐྱང་རྟ་རྐྱང་། །
རི་རྩེ་འགྲིམས་ནི་ཆས་འགྲོ །
ཆུ་དེ་ལྷ་སའི་ཆུ་རེད། །
བྱ་ལ་དབང་ཕྱུག་འཇོལ་མོ། །
དབང་ཕྱུག་འཇོལ་མོའི་གསུང་སྐད། །
རྒྱ་གླིང་ཡིད་ལ་སྙན་སོང་། །
ཀོའོ་ཀོན་བཀྲག་ནི་བཞག་ཡོད། །
ཡུས་ཞང་2བརྔོས་ནི་བཞག་ཡོད། །
མོག་མོག་རླངས་བཙོས་བརྒྱབ་པ། །
སྡུག་ཚོད་ཟིན་པ་དགའ་དྲག །
ཨ་ལྕེ་ལྷ་མོ་ལྷ་རེད། །
ལྷ་མོའི་ཐུག་པ་ཆུ་རེད། །
རྒྱ་ནག་ཤེལ་སྒོ་མི་དགོས། །
ཐུག་པའི་ནང་ནས་གསལ་གྱིས། །
༧
སྣུམ་ཟན་བག་ལེབ།
664



གསུམ་པ། མཛའ་གཞས་དང་ཚིག་རྒྱག
སྐྱིད་པའི་བྱང་ཕྱོགས་ལྔ་ལྡན། །
གཞོན་ནུ་ཆོས་རྒྱལ་ནོར་བཟང་། །
ལས་ལ་ཡིད་འཕྲོག་བསྐོས་ཀྱང་། །
དགྲ་ལ་ལྔ་བརྒྱ་ལངས་བྱུང་། །
ཕྱུ་པ་གོང་བ་མེད་པ། །
ཨ་མས་གཡོགས་ཀྱང་མ་མྱོང་། །
གཞས་ལ་གཞུ་གུ་མེད་པ། །
ང་རས་བཏང་ཡང་མ་མྱོང་། །
དྭགས་ཀོང་ཀླ་ཀློའི་ཡུལ་ནས། །
རྣམ་རྒྱལ་དྲི་མེད་ཀུན་ལྡན། །
ལྷ་ལྡན་དག་པའི་ཞིང་དུ། །
གཞས་ཀྱི་སྦྱིན་པ་བཏང་ཡོད། །
ང་རང་གཅིག་པོ་ཡིན་ན། །
པདྨ་དགོན་ལ་ཕྱིན་ཆོག །
ཕ་མ་རྒན་རྒོན་བཞག་ནི། །
པདྨ་དགོན་གྱི་གང་ཡོང་། །
665



ལྷ་སའི་དམངས་ཁྲོད་གླུ་གཞས་
རྨ་བྱའི་མཇུག་སྒྲོ་བཏོག་ནི། །
ཅ་བཀོད་བདེ་རུ་ཕྱིན་སོང་། །
མི་ངན་ཁོ་དང་བྲལ་ནི། །
གནས་བཟོད་བདེ་རུ་ཕྱིན་སོང་། །
དང་པོ་མ་མཐོང་ཆོག་ག །
སེམས་པ་ཤོར་དོན་མི་འདུག །
གཉིས་པ་མ་འདྲིས་ཆོག་ག །
སེམས་ཆགས་ལས་དོན་མི་འདུག །
སེམས་ཉིད་འགྲོས་ཆེན་རྟ་ཕོར། །
ཆིབས་པ་གནང་གི་ཡིན་ན། །
རྟ་ལ་མ་ཆིབས་གོང་ནས། །
སྒ་ལ་བཅག་བཅག་གནང་དང་། །
ཨ་ནན་ཕོ་རོག་འདྲ་པོ། །
ལྷ་ཚུགས་ཟུར་ལ་སྒུག་འདུག །
གཏོར་མ་རག་རྒྱུ་མེད་པའི། །
666



གསུམ་པ། མཛའ་གཞས་དང་ཚིག་རྒྱག
ལུས་པོའི་མདོག་ལ་གཟིགས་དང་། །
རྣམ་པ་ལ་མོ་བརྒྱབ་སོང་། །
ཨི་གསང་འ་ལ་གསོས་སོང་། །
ལྟོ་གོས་རྐུབ་ཀྱིས་འཚོལ་མཁན། །
སྐྱག་པ་བཙོས་ནི་བཟས་སོང་། །
མ་གཞི་ཅིན་ཅང་ལགས་ལ། །
ཞུ་རྒྱུ་གང་ཡང་མི་འདུག །
ཁྱེད་ཀྱི་མཆེ་བ་ལྟག་འཕྲོད། །
བུ་ངའི་ཚེ་ལ་གཟན་སོང་། །
ཁ་སང་པང་གཅལ་སྒང་ནས། །
མི་རྙེད་དགུ་རྙེད་རྙེད་སོང་། །
དེ་རིང་ཟམ་པ་ཤར་རུ། །
མི་བརླག་དགུ་བརླག་བརླགས་སོང་། །
ཕྱག་ལ་ཕྱག་སྙན་ཀོ་སྟོང་། །
སྤྱན་ལ་སྤྱན་མིག་ཀོ་སྟོང་། །
667



ལྷ་སའི་དམངས་ཁྲོད་གླུ་གཞས།
རྒྱལ་ཁམས་ཨ་མ་མེད་ན། །
རྣམ་རྒྱལ་ལྟོགས་གྲིས་ཤི་བ། །
སེམས་པ་སྤང་ལ་ཤོར་བའི། །
སྤང་རྒྱན་མེ་ཏོག་མ་རེད། །
དུག་ཤིང་ལོ་མ་རྒྱས་པར། །
སེམས་པ་ཤོར་དོན་མི་འདུག །
ཁལ་གསུམ་སྔས་ལ་བརྒྱབ་པའི། །
དམག་དཔོན་རང་དང་མིན་ཏེ། །
ས་ཁང་གདན་ལ་བཏིང་པའི། །
ཉམ་ཆུང་ཆོས་ཉིད་དགྲ་འདུལ། །
རྟ་ཕོ་རྟ་ར་གང་ནས། །
ང་འགྲོ་ཁོ་འགྲོ་ཤིག་ཤིག །
བློ་ཐག་བཅད་ནི་འགྲོ་མཁན། །
ང་དང་རྐྱང་རྒོད་གཡས་པ། །
ལྟ་བ་མཐོ་མདོག་མ་གནང་། །
668



གསུམ་པ། མཛའ་གཞས་དང་ཚིག་རྒྱག
ལྷ་སའི་དགའ་ལྡན་དར་ཆེན། །
དབུ་ལ་གསེར་ཏོག་བསྐྱོན་ཀྱང་། །
སྐུ་ལུས་རྒྱུན་བཅིངས་བསྐྱོན་འདུག །
ཚེ་རིང་རྨ་བྱའི་ལུས་འདི། །
རི་མོ་འཇའ་རིས་ཤིག་ཤིག །
རི་མོ་བྲིས་པ་མ་རེད། །
དེ་ཡང་ཚེ་སྔོན་ལས་རེད། །
རྟ་ཕོ་ཆག་གིས་གསོས་ནི། །
རྐང་ཐང་འགྲོ་དགོས་བྱུང་ན། །
རྟ་ར་གྲུ་བཞིའི་ནང་དུ། །
བཏགས་དང་མ་བཏགས་མི་འདུག །
ལྕགས་རོང་བོང་བུའི་སུག་མཐིལ། །
འཇུར་ཏ་ཉན་གྱི་ཡོད་ན། །
རྒྱ་གར་སྒོ་ཧྲག་འཇུར་ཏ། །
དགོངས་པ་རང་ཞུས་བྱས་སོང་། །
669



ལྷ་སའི་དམངས་ཁྲོད་གླུ་གཞས།
ཚེས་ཆེན་བཅོ་ལྔའི་ཟླ་བ། །
སྐྱོན་མེད་ལ་ལ་ཆས་སོང་། །
ཟླ་བ་གཟའ་ཡིས་བཟས་པ། །
ཁོ་རའི་ཨ་ཕའི་རོ་རེད། །
མེ་ཏོག་ནམ་ཟླ་ཡལ་སོང་། །
གཡུ་སྦྲང་སེམས་པ་མ་སྐྱོ། །
བྱམས་པའི་ལས་འཕྲོ་ཟད་པར། །
སྐྱོ་རྒྱུ་གང་ཡང་མི་འདུག །
ཟླ་བ་དཀར་པོ་ཡོང་འདྲ། །
ཚེས་པ་བཅོ་ལྔའི་ཟླ་བ། །
གནས་བཟོད་བདེ་པོ་ཡོང་འདྲ། །
དབང་པོ་ཡར་སྐྱེས་སྒང་རེད། །
ཕུ་ཡི་འདིའི་བྲག་དཀར་སྦ་གཟུགས་ཅན། །
བྲིས་བཏང་ན་ཡིག་བརྒྱ་ཤོང་ས་ཡོད། །
ངས་ཡིག་ཆུང་མི་འབྲི་ཐང་ཙམ་བྱེད། །
ཐང་དཀར་ཐུགས་ལ་ཕོག་འགྲོ་འོང་། །
670



གསུམ་པ། མཛའ་གཞས་དང་ཚིག་རྒྱག
དབོ་རོག་Dདགོངས་པ་འགལ་འགྲོ་འོང་། །
རྒྱབ་རི་བྲག་དཀར་རྩེ་བརྒྱད་རེད། །
ཡར་འབུལ་རྒྱུ་བསང་དང་གསེར་སྐྱེམས་ཡིན། །
མར་གནང་རྒྱུ་ཐོག་དང་སེར་བ་ཡིན། །
དེ་བྱས་ན་རྒྱབ་རི་བརྗེས་འགྲོ་ཡིན། །
རྟ་སྔོ་སྐྱ་དྲུག་ཤ་རྒྱགས་པོ་ལ། །
ཡར་འབུལ་རྒྱུ་ཆག་དང་རྡ་ཀ་ཡིན། །
མར་གནང་རྒྱུ་སོ་དང་འཕག་ཁ་ཡིན། །
དེ་བྱས་ན་བློ་རྟ་བརྗེས་འགྲོ་ཡིན། །
ཁྱོད་ཨེ་འདོད་དར་དཀར་འཐེན་འཐེན་རེད། །
ང་མི་འདོད་རྒྱ་ཤོད་རྡེབ་རྡེབ་ཡིན། །
རྒྱ་ཤོག་ཤོག་བུའི་འདེམས་ཐོག་ལ། །
ཁྱེད་སྨན་བདུན་རིལ་བུ་བདུན་བལྟ་ལྟོས། །
ཁྱེད་གཏིང་ལེས་མོས་མཐུན་ཡོད་ཟེར་ན། །
ང་ཟ་ལེས་མོས་མཐུན་མེད་ཏན་ཡིན། །
T
ཕོ་རོག
671



ལྷ་སའི་དམངས་ཁྲོད་གླུ་གཞས།
ཁྱེད་ང་གཉིས་བར་ལ་ལ་གཅིག་གདའ། །
ལ་གཅིག་གི་མི་ཚད་གཉིས་ཙམ་གདའ། །
ལ་དེ་ཚོ་སེམས་པས་མ་འགྱངས་ན། །
དབྱར་ཟླ་གསུམ་རྟ་ཕོའི་ཤས་རྡོག་རེད། །
ཁྱོད་ང་གཉིས་བར་ལ་ཆུ་གཅིག་གདའ། །
ཆུ་གཅིག་གི་མ་ཚད་གཉིས་ཙམ་གདའ། །
ཆུ་དེ་ཚོ་སེམས་པའི་མ་འགྱངས་ན། །
དགུན་ཟླ་གསུམ་འཁྱགས་དཀར་ཕྲུག་ལ་རེད། །
སྤང་དམར་ཡག་ལྡན་ལ་རྩྭ་བཟང་དེ། །
ཁྱུང་དཀར་མཛོ་པོས་མི་བཟའ་རེད། །
མཛོ་ཁྱུང་དཀར་གྱིས་ཚུར་བཟས་མེད་ཟེར་ན། །
སྤང་དམར་ཡག་གི་ངོ་སོ་ཞུ་ལེ་མིན། །
ཆུ་འོག་ལུ་མ་དྭངས་པོ་གདའ། །
རྐྱང་ག་པས་ལུ་ཆུ་མི་འཐུང་ཟེར། །
རྐྱང་ག་པས་ཚུར་འཐུང་མེད་ཟེར་ན། །
ཆུ་ལུ་མའི་ང་འཐུང་ཞུ་ལེ་མིན། །
672



གསུམ་པ། མཛའ་གཞས་དང་ཚིག་རྒྱག
ཁྱོད་ཐང་ཆེན་བདེ་མོ་ཡིན་ཟེར་ན། །
ང་རྟ་གསར་རྒྱུགས་དགོས་ལོས་ཡོད་རེད། །
ཁྱོད་ས་རོང་རྡོ་རྩུབ་ཡིན་ཟེར་ན། །
ང་རྟ་གསར་རྭ་བཞི་གཟན་རོགས་རེད། །
ཁྱོད་བྲག་དཀར་རྩེ་བརྒྱད་ཡིན་ཟེར་ན། །
ང་བྱ་གསར་འབབ་དགོས་ལོས་ཡོད་རེད། །
ཁྱོད་བྲག་རི་བཞི་མདོ་ཡིན་ཟེར་ན། ། །
ང་བྱ་གསར་མགོ་གཡོགས་མགོ་སྐོར་རེད། །
རྒྱ་སྡེ་པས་ང་ལ་མཛོ་ལེ་ལ། །
སྤྱང་ལུག་གསོད་མན་པའི་ཛོ་ལེ་མིན། །
ལུག་གསོད་ཤི་བཟའ་ཤི་སོང་ཉིན་མ། །
རྒྱ་སྡེ་པས་ང་ལ་ཅི་མཛོ་མེད། །
རྒྱ་སྡེ་པའི་མིང་སྣ་མེ་རེད་ཡ། །
མེ་དམར་པོ་འབར་ས་ང་རེད་ཡག །
མེ་འབར་ཏེ་ཨ་ཚ་མི་དགོས་ཏེ། །
ཤིང་སྤ་མའི་ཨ་ལབ་རྒྱག་ཤི་འགྲོ། །
673



ལྷ་སའི་དམངས་ཁྲོད་གླུ་གཞས།
རྒྱ་སྡེ་པའི་མིང་སྣ་རྡོ་རེད་ཡག ། །
རྡོ་སྒོར་མོ་བརྡུང་ས་ང་རེད་ཡ། །
རྡོ་བརྡུང་ནས་ཨ་ར་མི་དགོས་ཏེ། །
རྡོ་རྡོ་འབྱོར་བསྒྲིགས་ཤིང་མི་འགྲོ་ཞེས། །
རྟ་བ་འཛི་གསུམ་འགྲོའི་སྐེ་ལུང་ཅན། །
དེ་འཁྱེར་དུས་རྒྱ་སྡེས་འདོད་ལེ་མིན། །
དེ་མ་འདོད་རྒྱ་སྡེའི་སྐུ་གྱོང་བྱེད། །
རྟ་ང་གཉིས་བློ་སེམས་འབད་མེད་ཡིན། །
བྲག་དམར་བཀའ་ལས་འགལ་ནའང་འགལ། །
ཡར་རྒྱས་ཤིང་དེ་གཅོག་གི་ཡིན། །
ཆུ་ལུ་མའི་བཀའ་ལས་འགལ་ནའང་འགལ། །
མར་རྒྱུགས་ཆུ་དེ་འཐུང་གི་ཡིན། །
མ་འགྲོ་མཛོ་སའི་ལུང་པ་ལ། །
ལུང་ཕུ་ཐུང་འཁྱུད་འཁྱུད་འགྲོ་གི་ཡིན། །
མ་འཁྱེར་མཛོ་སའི་བློ་རྟ་ལ། །
རྐང་འོབ་ལུང་ཆད་ཆད་འཁྱེར་གྱི་ཡིན། །
674



གསུམ་པ། མཛའ་གཞས་དང་ཚིག་རྒྱག
མ་འཁྲུལ་མཛོ་སའི་ཚེ་རོགས་ལ། །
སེམས་ཁོ་ཐག་ཆོད་ཆོད་འཁྲུལ་གྱི་ཡིན། །
བྱ་ཁུ་བྱ་ཟེར་དེ་ཁྲེལ་ཡོད་རེད། །
ཤིང་ཤུག་པ་ཟེར་དེ་ཁྲེལ་མེད་རེད། །
བྱ་ཁྲེལ་ཡོད་ཀྱིས་སྒོ་ང་ཤིང་ལ་བཞག །
ཤིང་ཁྲེལ་མེད་ཀྱིས་སྒོ་ང་ས་ལ་བསྙོགས། །
ཨ་མདོ་སྒྲོལ་མའི་ལ་སྒང་ལ། །
མཚོ་སྔོན་མོ་བརྒྱ་མཛོད་སྟོང་མཛོད་རེད། །
གཏེར་སྐམ་མཚོའི་མཚོ་དེ་མ་མཇལ་ན། །
མཚོ་རིག་ཚད་དད་པ་ཞོག་ལེ་མིན། །
བཞག་ཚར་དུས་དད་ལོག་གཏོང་ལེ་མིན། །
ཆོས་དད་ལོག་ལས་ཀྱི་མཐའ་མ་རེད། །
ཨ་མདོ་སྒྲོལ་མའི་ལ་སྒང་ལ། །
གནའ་རྒྱ་མོ་མ་ཉལ་བུ་ཉལ་རེད། །
ང་རིག་དུས་མ་ལངས་བུ་ལངས་རེད། །
ཁག་མི་གདའ་ཁྲ་རིང་རིག་སོང་རེད། །
675



ལྷ་སའི་དམངས་ཁྲོད་གླུ་གཞས་
སྐྲག་མི་དགོས་སྐམ་ཁ་འགུལ་མཁན་མེད། །
ཁྲ་ཁྲིག་ཁྲིག་སྟག་མའི་མེ་ཏོག་རེད། །
མདངས་རྒྱག་དུས་དུག་ཤིང་ལོ་མ་རེད། །
དམར་ཁྲིག་ཁྲིག་འོམ་བུའི་འོམ་གསར་རེད། །
མདངས་རྒྱག་དུས་འོམ་གསར་ཁོག་སྟོང་རེད། །
གསེར་རྒྱུད་སེར་པོའི་ཁོག་སྟོང་ལ། །
མཛུབ་མོ་གཉིས་སྒྲིག་ཐར་དགོས་ཟེར། །
ཁྱོད་གལ་སྲིད་ཐར་དགོས་ཡོད་ཟེར་ན། །
ང་ཅང་མཛུབ་དགོངས་པ་རང་ཞུས་ཡིན། །
དཀར་ཡོལ་ཆག་དེ་ཆག་ན་ཆག །
རི་མོ་ནོག་དེ་ནོག་ན་ནོག །
མ་རྒྱ་ཀྲམ་ཚོང་ཁང་ངོ་ཤེས་ཡིན། །
འབྲུག་ཁ་སྤྲོད་ཅན་ཞིག་ཉོ་དང་ཆོག །
རྟ་རྐྱང་རྐྱང་རྐྱང་པོ་ཁ་དཀར་མ། །
ན་དམར་ཡག་རིག་དུས་སྡོད་འདོད་ལངས། །
676



གསུམ་པ། མཛའ་གཞས་དང་ཚིག་རྒྱག
ལམ་ཁྲ་བོ་རིག་དུས་འགྲོ་འདོད་ལངས། །
བློ་མ་བདེ་འཚེར་སིལ་ཉིགས་སེ་གདའ། །
ཁ་མདོག་བྱ་བོ་ཁྲབ་ཤང་འ། །
ཁ་གཡུག་ཤི་བྱ་མོ་མ་འགྲོ་ཨ། །
དུག་བྱེད་ཤི་བྱ་མོ་བྱུབ་བླུད་རེད། །
ང་དོན་མེད་ཇོ་ཇོའི་ཁ་ཏ་ཡིན། །
ཐང་ཤིང་སྐྱེས་རྒུར་མེད་ས་ལ། །
ཞུ་བ་ལ་རྒྱ་འབུལ་ལེ་མིན། །
ཆུ་ནག་དལ་འགུལ་མེད་ས་ལ། །
རྩམ་པའི་ཁ་ཕྲོད་རྒྱག་ལེ་མིན། །
རྫ་དཀྱིལ་གུང་མོ་སྐེ་ཕྲ་འ། །
སྐད་ཀྱུང་ཀྱང་མཛོ་ཤིང་རྫ་རྩེ་འགྲིམས། །
རྩྭ་རམ་པའི་གཏིང་ཚད་མ་ལོན་ན། །
སྐད་ཀྱུང་ཀྱང་སྟོང་པའི་བང་ཆེན་རེད། །
བྱ་འཕུར་བའི་རི་ཞིག་རིག་ཤེ་གདའ། །
677



ལྷ་སའི་དམངས་ཁྲོད་གླུ་གཞག
བྱ་རི་གནས་རྫོང་ཕྲ་མོ་རེད། །
དབྱར་རིག་དུས་སེར་བའི་སྟེམས་ཆགས་རེད། །
དགུན་རིག་དུས་ཁ་བའི་འཁོར་རྟེན་རེད། །
རི་ཁྱེད་ལ་ཆ་འཇོག་མེད་གཏན་རེད། །
ཁྲ་སྐྱ་ཁྲ་ནམ་འཕང་བཅད་དུས་ན། །
བྱིའུ་ཅོག་མོ་ས་ལ་འདར་ར་ར། །
སྐྲག་མི་དགོས་བྱིའུ་ཆུང་སྐུ་འབུ་བསྒྲུག །
ཁྱེད་མེད་ནའི་བརྒྱ་བྱིའུ་སྟོང་བྱིའུ་རེད། །
སྤྱང་ཕོ་སྤྱང་ང་རི་སུལ་འགྲིམས་དུས་ན། །
ལུག་གཡང་མོ་ས་ལ་འདར་ར་ར། །
འདར་མི་དགོས་གཡང་མོ་སྤང་རྩྭ་བཟོ། །
ཁྱེད་མེད་ནའི་བརྒྱ་ལུག་སྟོང་ལུག་རེད། །
སྤྱང་ཕོ་སྤྱང་ང་རི་སུལ་འགྲིམས་ནས་འགྲོ། །
སྤང་དཀར་ཁུལ་གྱི་རྩྭ་སྐྱ་དེ། ། །
གཡང་མོ་ལུག་གིས་བཟས་ཚར་རེད། །
ཁ་ཕོར་སྤོ་བོ་རི་བོང་ཁྱོད། །
678



གསུམ་པ། མཛའ་གཞས་དང་ཚིག་རྒྱག
ལྡེང་དང་ཅི་ལ་བསྐོར་བསྡད་ཡིན། །
མི་རྒད་པོ་འཕྱིང་པའི་འབོལ་གདན་ཅན། །
ལྷམ་ཤུར་ཁྲའི་ལས་བསྐོས་བྲལ་ཚར་རེད། །
མི་རྒད་པོ་ཆུང་འདོད་བྱེད་རྒྱུ་དེ། །
གནའ་སྔ་མོའི་བག་ཆགས་རྒྱན་ཡོང་རེད། །
སོ་སུམ་ཅུའི་སོ་གྲལ་མ་ཞིག་ན། །
ཟས་ཞིམ་པོ་ག་ནས་བཟས་བཟས་རེད། །
མིག་ཁྲ་ཆུང་ཆ་ཁ་མ་ནོག་ན། །
ཕྱོགས་སྒང་བཞིའི་ལྟད་མོ་གང་བལྟས་རེད། །
ཁྱོད་གྲི་ཆུང་ཡུ་བ་མཛེས་པོ་འ། །
ན་དམར་སྤང་ལ་བོར་སོང་རེད། །
ཁྱོད་གྲི་ཤུབས་སྟོང་པའི་བློ་དོགས་དེ། །
རང་སེམས་སྣང་བ་འཁྲུལ་སོང་རེད། །
བྱ་རྨ་བྱ་ཟེར་བའི་སྒྲོ་མཛེས་མ། །
སྒྲོ་མཛེས་ནས་བོབ་ཤོག་ཞེ་ལ་མེད། །
679



ལྷ་སའི་དམངས་ཁྲོད་གླུ་གཞས།
འབབ་ཡོང་ན་ལྟད་མོ་ལོས་བལྟ་རེད། །
འཕུར་སོང་ན་ང་ཚོ་རྣམ་རྟོག་མེད། །
སྤང་རྩྭ་མེད་སྔོ་ཁ་དྭངས་པོ་འ། །
རེའུ་ལུ་གུའི་མགོ་གཡོགས་མགོ་སྐོར་རེད། །
རྟ་ཤ་མེད་གོ་འཕང་མཐོན་པོའི་འ། །
ཕོ་ཁྲམ་པ་མགོ་གཡོགས་མགོ་སྐོར་རེད། །
བྱ་ཕོ་རོག་ཟེར་ལེའི་ནག་ཉོག་མ། །
ཐུགས་དར་ལྕོག་ཟེ་ལ་མ་འབབ་ཟེར། །
ངས་མ་འབབ་ཟེར་ལེས་མ་ཉན་ན། །
མདའ་གསེར་མདའི་ཁ་དེར་བྱུང་གཏོང་ཆོག །
སྤྱང་ཕོ་སྤྱང་ཟེར་ལེའི་སྔོ་ཉུག་མ། །
ལུས་ཨ་ཐོད་སྐེ་དེར་མ་འཁྲིགས་ཟེར། །
ངས་མ་འཁྲིགས་ཟེར་ལེས་མ་ཉན་ན། །
ཟོད་ཁྲ་རིང་ཁ་དེར་བྱུག་གཏོང་ཆོག །
མགར་གྱི་ལྕགས་དང་གུར་གྱི་ལྕགས། །
680



གསུམ་པ། མཛའ་གཞས་དང་ཚིག་རྒྱག
མགར་མ་གུར་ལྕགས་ཁྲ་རིང་རྩོད། །
འཁུར་སོང་དུས་གནམ་ལྕགས་ཐོག་རེད་ཡ། །
བཞག་བཞག་དུས་ཕ་གཞིས་རྫོང་རེད་ཡ། །
ཤར་རྒྱ་གར་རི་ཡི་རྩེ་མོ་ལ། །
བྱ་རྨ་བྱ་གསུམ་གྱི་ཡར་ཤོག་གསུངས། །
ཡར་མི་ཡོང་རྨ་བྱ་སྐུ་ཚེ་བརྟན། །
ཁྱོད་འདྲ་ལེའི་ནམ་འཕངས་ང་ལ་མེད། །
ཤིང་མི་འགྱུར་པ་སངས་སྡོང་པོ་ལ། །
བྱ་མི་འགྱུར་ཁྱུང་ཆེན་སྡེར་ང་རེད། །
ཤིང་འགྱུར་དེ་ཟེར་ན་ཆག་ལེ་རེད། །
བྱ་འགྱུར་དེ་ཟེར་ན་ཤི་ལེ་རེད། །
དེ་མིན་འགྱུར་བ་གདའ་ལེ་མིན། །
ཆུ་ཕ་རིའི་སྤ་མའི་ཁུག་ཟུར་ལ། །
ཚིང་གཤོག་ཡུལ་མེད་གཅིག་བསྡད་གདའ་ཟེར། །
ད་དུང་ནམ་འཕང་གཅོད་ཀྱིས་ཟེར། །
ང་བྱ་བརྒྱ་ཧབ་བགད་ཤོར་ཞེ་གདའ། །
681



ལྷ་སའི་དམངས་ཁྲོད་གླུ་གཞས།
ཆུ་ཕ་རིའི་གད་པའི་ཁུག་ཟུར་ལ། །
རྟ་རྐང་ཡ་མེད་ལེས་བསྡད་བསྡད་གདའ། །
དེ་རྟ་བརྒྱའི་ནང་ལ་ཨང་ཀི་འདོན་གྱིས་ཟེར། །
ང་རྟ་བརྒྱ་ཧབ་བགད་ཤོར་ཞེ་གདའ། །
ང་གངས་རིའི་སྒང་ལ་འགྲོ་ཉིན་མོ། །
མགོའི་ཝ་ཞྭ་རླུང་དང་རྩེད་མོ་བརྩེས། །
མགོའི་ཝ་ཞྭས་རྩེད་ཁ་མ་འཁྱོག་སྟེ། །
རླུང་བསིལ་རིས་རྩེད་འགྲན་འཁེལ་སོང་རེད། །
ཅོད་ཁྲུ་རིང་ལྕགས་དཀར་གཅུས་གར་ཅན། །
ཁྱོད་ཉིན་རེ་མདེའུ་རེ་མ་བརྗེ་ཨཱ། །
ཉིན་རེ་མདེའུ་རེ་བརྗེས་ཟེར་ན། །
ཕྱི་ལྕགས་དཀར་གྱི་གཅུས་རིས་ཞིག་འགྲོ་རེད། །
ནང་སྐྱེན་པོའི་ཕོ་ཁ་ནོག་འགྲོ་རེད། །
དུག་བྱེད་བཞིན་ཁྲ་རིང་ལས་འགྲོ་རེད། །
དུག་བྱེད་བཞིན་ཁྲ་རིང་རྒས་འགྲོ་རེད། །
མ་ལྡིང་མ་ལྡིང་ཐང་དཀར་ལྡིང་། །
682



གསུམ་པ། མཛའ་གཞས་དུང་ཚིག་རྒྱག
ལྡིང་ཚེ་ན་བར་སྣང་སྟོང་པ་རེད། །
མ་འཁྱུག་མ་འཁྱུག་གསེར་ཉ་འཁྱུག །།
འཁྱུག་ཆེན་རྒྱ་མཚོ་གཏིང་མེད་རེད། །
ཨེ་ལྡིང་མི་ལྡིང་ང་རས་ཤེས། །
དགུང་ཨ་སྔོན་ང་ཡི་ཕ་ཡུལ་ཡིན། །
ཨེ་འཁྱུག་མི་འཁྱུག་ང་ཡིས་ཤེས། །
མཚོ་སྔོན་མོ་ང་ཡི་ཕ་ཡུལ་ཡིན། །
གསེར་ཉི་མ་གསེར་སྒ་འགྲོ་དྲུག་རེད། །
ཕར་གཡུ་ཕར་ལྔ་དང་བྱུ་ཕར་ལྔ། །
ཕར་བཅུ་པོའི་འགྲོ་སྟངས་མ་ཤེས་ན། །
སེར་འཁྱིལ་ལེའི་མདོག་གཏོང་དཀའ་མོ་རེད། །
གངས་སྟོད་དུ་བཞུགས་པའི་སེང་གེ་ཚོ། །
གྲོང་གསེབ་ཏུ་བཞུགས་པའི་ཁྱི་རྒན་ཚོ། །
ཁ་ལ་མཚེ་བ་ཡོད་པ་འདྲ་འདྲ་རེད། །
སེང་གེའི་གཡུ་རལ་ངོམ་དུས་ཆས་ཤོག་ཨང་། །
683



ལྷ་སའི་དམངས་ཁྲོད་གླུ་གཞས་
བྲག་སྟོད་དུ་བཞུགས་པའི་ཐང་དཀར་ཚོ། །
གྲོང་གསེབ་ཏུ་བཞུགས་པའི་དེ་རྒན་ཚོ། །
ལུས་ལ་གཤོག་རྩལ་ཡོད་པ་འདྲ་འདྲ་རེད། །
ཐང་དཀར་ནམ་འཕང་གཅོད་དུས་ཆས་ཤོག་ཨང་། །
སྤང་སྟོད་དུ་བཞུགས་པའི་ཤྭ་བ་ཚོ། །
གྲོང་གསེབ་ཏུ་བཞུགས་པའི་གླང་རྒན་ཚོ། །
མགོ་ལ་རྭ་ཅོ་སྐྱེས་པ་འདྲ་འདྲ་རེད། །
ཤྭ་བ་ལ་མོ་རྒྱུག་དུས་ཆས་ཤོག་ཨང་། །
དམན་ལ་ལྔ་བཅུ་ཐམ་པ་སྤྲད་པ་ཡིན། །
བདུན་ཅུ་སྤྲད་པའི་སྤུ་ཕྲུག་གཡོག་ཡས་ཡིན། །
བདུན་ཅུ་སྤྲད་པའི་སྤ་ཕྲུག་གཡོགས་ཟེར་ན། །
ཁ་ལོ་མགོ་ལོ་གཉིས་ལ་ཞེད་དགོས་མེད། །
རྟ་ལ་དྲུག་ཅུ་ཐམ་པ་སྤྲད་པ་ཡིན། ། །
སྲང་གསུམ་སྤྲད་པའི་ལིང་ཤང་གཡོག་ཡས་ཡིན། །
སྲང་གསུམ་སྤྲད་པའི་ལིང་ཤང་གཡོགས་ཟེར་ན། །
འགྲོས་དང་གོམ་པ་གཉིས་ལ་ཞེད་དགོས་མེད། །
684



གསུམ་པ། མཛའ་གཞས་དང་ཚིག་རྒྱག
ང་ཚོའི་ལུང་པའི་ཕུ་ལ། །
གནའ་གཡག་ཚེ་ཟད་བབས་བཞག །
ཚེ་ཟད་ཡིན་དང་མ་ཡིན། །
ང་ཚོའི་སྤང་རྩྭ་བཟས་བཞག །
ཤ་དང་པགས་པའི་མཚམས་ལ། །
ཞ་ཉེའི་ལྷན་པ་བརྒྱབ་ཆོག །
ང་ཚོའི་ལུང་པའི་མདོ་ལ། །
རི་བོང་ཚེ་ཟད་བབས་བཞག །
ཚེ་ཟད་ཡིན་དང་མ་ཡིན། །
ང་ཚོའི་ལྗང་པ་བཟས་བཞག །
ཤ་དང་པགས་པའི་བར་ལ། །
རྡོ་ཡི་ལྷན་པ་བརྒྱབ་ཆོག །
ང་ཚོའི་གཞས་རའི་དཀྱིལ་ག ། །
གཞས་དཔོན་ཚེ་ཟད་སླེབས་བཞག །
ཚེ་ཟད་ཡིན་དང་མ་ཡིན། །
ང་ཚོའི་གཞས་ལ་འཚངས་བཞག །
ཤ་དང་པགས་པའི་མཚམས་ལ། །
685



ལྷ་སའི་དམངས་ཁྲོད་གླུ་གཞས།
གཞས་ཀྱི་ལྷན་པ་བརྒྱབ་ཆོག །
ལུང་པ་ཨར་རྒར་བསམ་པའི་ཕུ་ཞིག་ན། །
སྔགས་པ་མཁས་པ་ཡིན་ཟེ་སྤུན་གསུམ་ཡོད། །
སྤྲིན་པ་དཀར་པོའི་འགྲོ་ཕྱོགས་མ་ཤེས་པར། །
ད་དུང་སེར་བ་རི་ལ་བཀར་གྱིས་ཟེར། །
ལུང་པ་ཨར་རྒར་བསམ་པའི་བར་ཞིག་ན། །
ཨ་ནེ་མཁས་པ་ཡིན་ཟེ་སྤུན་གསུམ་ཡོད། །
ཡི་གེ་ཀ་ཁ་ག་ང་མ་ཤེས་པར། །
ད་དུང་འབུམ་ལ་ཧོམ་འདོན་རྒྱག་གིས་ཟེར། །
ལུང་པ་ཨར་རྒར་བསམ་པའི་མདའ་ཞིག་ན། །
མགར་བ་མཁས་པ་ཡིན་ཟེར་སྤུན་གསུམ་ཡོད། །
ཐོ་བ་སྐམ་པའི་འཇུ་ཚོད་མ་ཤེས་པར། །
ད་དུང་དངུལ་གྱི་ཏིང་ཤག་བཟོ་ཡིས་ཟེར། །
ནམ་མཁའི་ཡེ་ལ་མི་འཛོམ་དགུ་འཛོམ་འཛོམས། །
འཛོམས་པ་ཐམས་ཅད་ཡག་ག་ཡིན་དོགས་མིན། །
686



གསུམ་པ། མཛའ་གཞས་དང་ཚིག་རྒྱག
སྐར་མ་སྨིན་དྲུག་གནམ་གྱི་རྒྱན་ཆའདྲ། །
ཁྱི་ལྟོ་གཏོང་བ་གནམ་གྱི་ཞབས་འདྲེན་འདྲ། །
བྲག་སྟོད་ཡར་ལ་མི་འཛོམ་དགུ་འཛོམ་འཛོམས། །
འཛོམས་པ་ཐམས་ཅད་ཡག་ག་ཡིན་དོགས་མེད། །
ཐང་དཀར་རྒོད་པོ་བྲག་གི་རྒྱན་ཆ་འདྲ། །
ལྟས་ངན་འུག་པ་བྲག་གི་ཞབས་འདྲེན་རེད། །
ལྕང་གླིང་གྲུ་བཞིར་མི་འཛོམ་དགུ་འཛོམ་འཛོམས། །
འཛོམས་པ་ཐམས་ཅད་ཡག་ག་ཡིན་དོགས་མེད། །
བྱིའུ་ཆུང་འཇོལ་མོ་ལྕང་གླིང་རྒྱན་ཆ་འདྲ། །
པུ་པུ་ཀུ་ཤུད་ལྕང་གླིང་ཞབས་འདྲེན་རེད། །
མི་དེ་འཕན་པོ་ཟེར་མགོ་ཟིང་ཁྱོད། །
ང་ཚོའི་བྲོ་རའི་ནང་ལ་མ་ཡོང་ཞིག །
སྟག་ཤར་གཞོན་པའི་རྩ་བ་བཙུགས་ནས་བཞག་ཡོད། །
དམན་ཆུང་བུ་མོའི་ལག་གདང་བཏང་ནས་ཡོང་ཡོད། །
ཤིང་དེ་གླང་ཚེར་ཟེར་བའི་མགོ་ཟིང་ཁྱོད། །
687



ལྷ་སའི་དམངས་ཁྲོད་གླུ་གཞས།
ང་ཚོའི་ལྕང་གསེབ་ནང་ལ་མ་སྐྱེས་ཤིག །
ཙན་དན་སྡོང་པོའི་རྩ་བ་བཙུགས་ནས་བཞག་ཡོད། །
ལྷ་ཤིང་ཤུག་པའི་ལག་གདང་བཏང་ནས་བསྡད་ཡོད། །
ས
རྩྭ་དེ་ཡོག་པོ་ཟེར་བའི་མགོ་ཟིང་ཁྱོད། །
ང་ཚོའི་ཞིང་ཁའི་ནང་ལ་མ་སྐྱེས་ཤིང་། །
ལོ་ཡག་ལྗང་པའི་རྩ་བ་བཙུགས་ནས་བཞག་ཡོད། །
ནག་ཆུང་སྲན་མའི་ལག་གདང་བཏང་ནས་ཡོད། །
རྟ་ཕོ་རྟ་ར་འགྲིམས་ནས་ལོ་གསུམ་སོང་། །
ལྕག་རོང་བོང་བུ་ཞིག་དང་འདྲ་དོགས་མེད། །
འདྲ་དང་ཟེར་ན་ཐུགས་ཡིད་དྭངས་དོགས་མེད། །
ཐང་དེ་པད་མ་ཐང་ལ་སྡུག་རྒྱུ་ཅི། །
མཛོ་ཕོ་མཛོ་ར་འགྲིམས་ནས་ལོ་གསུམ་སོང་། །
བ་གོག་གླང་རྒན་ཞིག་དང་འདྲ་དོགས་མེད། །
འདྲ་དང་ཟེར་ན་ཐུགས་ཡིད་དྭངས་དོགས་མེད། །
རྒས་པོས་རི་ཞིང་བཏབ་ནས་ལོ་གསུམ་ཕྱིན། །
སྟག་ཤར་དོ་ར་འགྲིམས་ནས་ལོ་གསུམ་ཕྱིན། །
688



གསུམ་པ། མཛའ་གཞས་དང་ཚིག་རྒྱག
དམན་ཆུང་བུ་མོ་ཞིག་དང་འདྲ་དོགས་མེད། །
འདྲ་དང་ཟེར་ན་ཐུགས་ཡིད་དྭངས་དོགས་མེད། །
དོ་དགོང་དོ་ར་གྲུ་བཞིར་བསྡུར་རྒྱུ་ཅི། །
དགའ་ལྡན་དབང་པོའི་རི་ལ། །
ཧོ་སེའི་དར་ལྕོག་བཙུགས་བཞག །
ད་ལྟ་ཧར་པོ་འདུག་ཀྱང་། །
ཕུགས་སུ་འཁྱོལ་མིན་བལྟས་ཆོག །
དགའ་ལྡན་དབང་པོའི་རི་ལ། །
འཇམ་དབྱངས་སེར་པོའི་མེ་ཏོག །
བསོད་ནམས་ཅན་ལ་མ་གཏོགས། །
དང་དོད་ཅན་ལ་མི་འདུག །
དགའ་ལྡན་ཤར་རྩེ་བྱང་རྩེ། །
འཁར་རྔ་གཡས་རྡུང་གཡོན་རྡུང་། །
གྲྭ་ཚང་འདྲ་འདྲ་ཡིན་ན། །
གསེར་གྱི་འཁར་རྔ་རྡུང་ཤོག །
689



ལྷ་ས་ངངས་ཁྲོད་གླུ་གཞས།
བྱུང་དམར་པོའི་ཕྲེང་བ། །
གྱ་རེ་གྲུ་རེ་མ་གནང་། །
བཅུ་ཤད་གཡུ་ཆུང་གྲུ་དཀར། །
རང་ཚོད་ཟིན་ནས་བསྡད་ཡོད། །
ཚེས་ཆེན་བཅོ་ལྔའི་ཟླ་བ། །
རྒྱང་བཀྲག་ཆེ་མདོག་ཁ་པོ། །
ཉི་མའི་འོད་ཟེར་མེད་ན། །
ཟླ་འོད་གང་ནས་ཡོང་ངམ། །
མཐོ་ནི་རྒྱལ་མཚན་མཐོ་བ། །
རྫིག་ནི་རྒྱལ་མཚན་རྫིག་པ། །
རྒྱལ་མཚན་ཁོག་སྟོང་ཡིན་པ། །
ད་རེས་མ་གཏོགས་མ་ཤེས། །
རི་ལ་རྩྭ་ནི་མི་འདུག །
ཀླུང་ལ་ཆུ་ནི་མི་འདུག །
ཤྭ་བ་ལ་མོ་མི་རྒྱག །
690



གསུམ་པ། མཛའ་གཞས་དང་ཚིག་རྒྱག
གང་ལ་བརྟེན་ནས་སྡོད་པ། །
བརྒྱ་གྲོང་འདི་ཡི་བུ་མོར། །
སྙིང་གཏམ་བཤད་དོན་མི་འདུག །
མཚོ་མོ་ཡར་འབྲོག་གཡུ་མཚོར། །
དར་གྱི་སྒོ་ལྕགས་བརྒྱབ་སོང་། །
བསམ་བློ་དྲུག་གསུམ་བཅོ་བརྒྱད། །
ཉིན་མཚན་མེད་པར་བཏང་ཡོད། །
བཏང་ཡང་སྙིང་པོ་མི་འདུག །
ཡིད་ཐང་ཆད་རོགས་ཡིན་འགྲོ། །
མ་གཞི་དགོས་དང་དགོས་ཏེ། །
ཆུ་ལ་ཟམ་པ་དགོས་ཀྱིས། །
ལྕང་མ་རློན་པའི་ཟམ་པ། །
བརྒྱབ་དང་མ་བརྒྱབ་མི་འདུག །
ཆུ་དེ་བུམ་པ་གང་ལ། །
ཆུ་རྙོག་བུམ་པ་ཕྱེད་ཀ། །
691



ལྷ་སའི་དམངས་ཁྲོད་གླུ་གཞས།
དང་པོ་ཁྱེད་ཀྱིས་བཞེས་དང་། །
རྙོག་པ་བུ་ངས་བླངས་ཆོག །
གནམ་དེ་ཨ་ཆུ་གྲང་བ། །
རྒྱལ་ཁམས་ཡོངས་ཀྱི་གནམ་རེད། །
ང་རང་གཅིག་པོ་འཁྱགས་པ། །
སྤུ་ཆས་མེད་པའི་རྟགས་རེད། །
ཕྱུག་པོ་བར་སྐོར་གཞིས་ཀའི། །
ཡི་དྭགས་ལྕམ་ཆུང་སྐུ་ཞབས། །
ཐུག་པ་ཆུ་རིས་ཤིག་ཤིག །
སྔོ་ཚོད་ཉ་མོ་འཁྱུག་འཁྱུག །
དགོས་ནི་ཆང་རག་དགོས་ཀྱིས། །
ལབ་ནི་ཆག་ལ་ལབ་ཀྱིས། །
ཡ་ལ་མེད་པའི་ཡ་ལ། །
ཞུམ་བུས་ཞིང་ཟ་ཡ་ལ། །
ང་ནི་ལྕགས་ཀྱང་མ་རེད། །
692



གསུམ་པ། མཛའ་གཞས་དང་ཚིག་རྒྱག
ང་ནི་རྡོ་ཡང་མ་རེད། །
ཤ་ཁྲག་གྲུབ་པའི་མི་ལ། །
གནག་སེམས་དེ་འདྲ་མ་གནང་། །
ཞིང་ཆུང་ཕྲ་མོའི་སྟེང་གི། །
རྨོས་མཛོ་ཁྲ་ཆེན་ཁྲ་ཆུང་། །
ད་ལྟ་དཀྲོག་དཀྲོག་མ་གནང་། །
མཐའ་འབྲས་ང་བཞིན་ཆགས་ཡོང་། །
དང་པོ་པད་མ་རེད་ཟེར། །
ལྡུམ་རའི་ནང་དུ་བཏབ་བྱུང་། །
ལྡུམ་ར་ཧ་ལོས་ཁེངས་དུས། །
པད་མ་ཟུར་ཕུད་བཏང་བྱུང་། །
ཧ་ལོ་དམར་མདངས་ཆེ་ལ། །
ལོ་མ་སྔོ་ཤས་དོད་པ། །
དམར་སྔོན་མདངས་ཁྲའི་འོག་ནས། །
པད་མ་མངོན་གྱི་མི་འདུག །
693



ལྷ་སའི་དམངས་ཁྲོད་གླུ་གཞས་
སེམས་པས་ལུས་པོ་མ་བཞག །
ཀླུ་ཁང་ནང་དུ་ཕྱིན་པས། །
གདུག་རྩུབ་ཀླུ་མོ་སྔོ་ཁྲའི། །
ལྕགས་སྡེར་ནག་པོ་ཟུག་བྱུང་། །
རི་མགོ་མཐོ་སར་སླེབས་དུས། །
ཤུག་པ་དཀར་རུ་དཀར་རུ། །
ལག་པ་འཇུ་བར་འགྲོ་དུས། །
དུག་ཤིང་ཚེར་མ་རོང་རོང་། །
སྤང་ལྗོངས་བདེ་མོའི་ཐོག་གི །
གཡང་དཀར་མ་མོའི་ཁྱུ་ཚོགས། །
ཝ་སྤྱང་རྐུབ་འགྲོས་བརྒྱབ་སྟེ། །
ལུག་རའི་ནང་དུ་འཛུལ་སོང་། །
ན་སོ་གཞོན་པའི་དུས་ལ། །
ཡར་ཤོག་ཡར་ཕེབས་གསུང་བྱུང་། །
ཨ་གསར་ཅན་གྱི་གྲོགས་པོ། །
དབྱར་གྱི་སྤྲིན་པ་འདྲ་བ། །
694



གསུམ་པ། མཛའ་གཞས་དང་ཚིག་རྒྱག
ཁ་སང་ཤར་དུ་ལྡིང་ལྡིང་། །
དེ་རིང་བྱང་དུ་འཁོར་འཁོར། །
སྐད་གྲགས་འང་གུ་ཆེ་བ། །
གཟུགས་ཀྱང་འང་གུ་ཆེ་བ། །
སིམ་སིམ་ཡོང་སྒོ་ལེན་མཁན། །
ལྷོ་ཁའི་བྱམས་པ་ཆོས་འཛོམས། །
བྱིའུ་ཆུང་གཅིག་གིས་གྱོད་ལ། །
ཁང་བྱིའུ་གཏེ་པོའི་གྱོད་ལ། །
གཅིག་གི་ཨ་གསར་མ་ཡལ། །
གཉིས་ཀྱི་བློ་སྣ་ཁྲིད་སོང་། །
ཁ་བདེ་སྐྱུང་ཁ་མ་ཡིས། །
འདི་བྱེད་དེ་བྱེད་ཟེར་གྱིས། །
ཟོམ་པ་ལྷ་བྱ་གོང་མོའི། །
ཟོམ་གཞི་གླིང་ནས་བཞག་ཡོད། །
ཀོ་རྡོ་རྐུབ་རིལ་ཁ་ཀློག །
སྒྱུར་བའི་དུས་ཅིག་ཤར་སོང་། །
695



ལྷ་སའི་དམངས་ཁྲོད་གླུ་གཞས།
མ་གཞི་རྟ་ལ་རྒྱན་ཆ། །
ཨེར་ཀ་ལིང་ཤག་དགོས་ཀྱིས། །
སྐད་སྒྲ་མེད་པའི་ལིང་ཤང་། །
བསྐྱོན་པ་གནང་ནི་གང་ཡོང་། །
ཕ་མ་ཆང་ལ་དགའ་ནས། །
བུ་མོ་ཆང་དང་བརྒྱབ་སོང་། །
བསམ་བློ་ཡང་སེ་གཏོང་དུས། །
ཆང་ལས་བུ་མོ་དགའ་བ། །
ལྷམ་ལ་ལྷམ་ཡུ་མེད་པའི། །
ལྷམ་མཐིལ་གསར་པས་གང་ཡོང་། །
ཤ་ཚ་བརྩེ་གདུང་མེད་ན། །
རྒྱལ་པོའི་སྲས་ཀྱིས་གང་ཡོང་། །
རི་ལ་ཆེ་མོའི་གྲིབ་གཟུགས། །
རི་ཆུང་ང་ལ་ཕོག་བྱུང་། །
རི་བོ་འདྲ་འདྲ་ཡིན་ན། །
གྲིབ་གཟུགས་ཐོག་དོན་མི་འདུག །
696



གསུམ་པ། མཛའ་གཞས་དང་ཚིག་རྒྱག
བསམ་ཡས་རྒྱལ་སྒོའི་སྟེང་གི། །
ནམ་ཚོད་ཐིག་པའི་བྱ་ཕོ། །
ང་ལ་གནོད་པའི་མི་དེ། །
ཡོས་རྡོག་སྒྲུག་སྒྲུག་སྒྲུགས་ཤོག །
ཨ་མ་ལགས་ཀྱི་ཨོ་ལོ། །
མི་དགོས་གསུང་གི་ཡོད་ན། །
སེ་ར་དགོན་པར་འགྲོ་དུས། །
ས་ཐག་འགྱངས་པ་མ་རེད། །
སྤང་སྟོད་ཤྭ་བའི་རྩྭ་ཁ། །
སྤང་སྨད་དགོ་བའི་རྩྭ་ཁ། །
རི་བོང་བློ་ལྡན་ང་ལ། །
རྩྭ་ཟའི་དབང་ཆ་མི་འདུག །
སྤང་སྟོད་ཤྭ་ཕོ་དར་རྒྱས། །
ན་སོ་རྒས་པས་ཕངས་སོང་། །
ཤ་ཕྱི་རྐང་ཆག་གཅིག་གིས། །
ཉམས་ཚོད་ལེན་པར་སླེབས་བྱུང་། །
697



ལྷ་སའི་དམངས་ཁྲོད་གླུ་གཞས།
ལ་མོ་ཁ་བ་འགགས་ཀྱང་། །
ལ་གཤམ་བསྐོར་ནས་ཕྱིན་ཆོག །
ལ་གཤམ་ཆུ་མོས་འགགས་ཀྱང་། །
ཀོ་གྲུ་བཏང་ནས་ཕྱིན་ཆོག །
ཊམ་ཀ་དཀར་པོ་གཅིག་གིས། །
སྒྲོལ་མའི་སྐུ་གཅིག་བཞེངས་ཡོད། །
བལ་པོ་ཐུགས་སེམས་གཡེངས་ནས། །
སྤྱན་ལ་ཆེ་ཆུང་ཤོར་བཞག །
ཤར་ནས་སྐར་མདའ་གཏོང་གིས། །
བུ་མོ་གཏོང་རོགས་གནང་དང་། །
ཁྱེད་ཀྱི་ཊམ་ཀ་དཀར་པོ། །
གསོལ་ཅོག་སྟེང་ལ་བཞག་ཡོད། །
དབུས་ཁང་སྐམ་ཐོག་འོག་གི །
རྟ་ཕོ་སྔོ་སྐྱེ་སྒལ་རལ། །
ཁྱེད་ལ་ཉི་མ་མེད་པར། །
ཚ་བ་གང་ནས་འཚིག་བྱུང་། །
698



གསུམ་པ། མཛའ་གཞས་དང་ཚིག་རྒྱག
ཨ་ཅོ་ཁྱེད་ཚོའི་གྲས་ནི། །
དབྱར་ཁའི་ལྕི་རྙང་འདྲ་བྱུང༌། །
སྒང་ནས་སེར་བས་བརྡུངས་སོང་། །
འོག་ནས་ཆུ་ཡིས་བཟས་སོང་། །
སྤང་གི་ལྡེབས་ལ་མ་འགྲོ། །
སྤང་གིས་པུས་མོ་བཅག་ཡོང་། །
བྱམས་པའི་རྗེས་ལ་མ་འགྲོ། །
བུ་མོ་འཁོར་བར་འཁྱམས་ཡོང་། །
ཤྭ་བའི་ལུས་ལ་མ་ལེན། །
ཤྭ་བར་ཤ་ཁྱི་སྡང་བ། །
བུ་མོའི་ལུས་ལ་མ་ལེན། །
མ་བྱས་མི་ཁ་ཟུག་པ། །
ཞིང་ཆུ་གཏོང་དགོས་མེད་དའི། །
ཡུར་པོར་ཀྱག་ཀྱག་ཞུས་ཡོད། །
རྟ་ཕོ་བཞོན་དགོས་མེད་དའི། །
སྒ་ལ་ཀྱག་ཀྱག་ཞུས་ཡོད། །
699



ལྷ་སའི་དམངས་ཁྲོད་གླུ་གཞས་
རྟ་ཕོ་ཟིང་རྟ་དཀྲོག་དཀྲོག །
མགོ་གཡུག་རྒྱག་དགོས་མི་འདུག །
གསེར་སྒ་ཉི་མ་རང་ཤར། །
ཁྱེད་ལ་རྒྱག་རྩིས་མེད་དོ། །
ང་གཉིས་མ་ཉེ་ཚར་སོང་། །
སེམས་ལ་རིང་ཐུང་ཤོར་སོང་། །
ཆུ་མོ་རྐ་འགོ་ཡེ་ནས། །
སྒྱུར་མཁན་སྔོན་མ་ང་ཡིན། །
ཆུང་འདྲིས་བྱམས་པས་གང་ཡོང་། །
ལུས་པོ་གཟན་རོགས་ཡིན་འགྲོ །
བྱམས་པའི་ཕྲུ་གུས་གང་ཡོང་། །
པང་ཁ་གཟན་རོགས་ཡིན་འགྲོ། །
ཁ་དེ་ཆེ་ལ་ཆོ་ལེ། །
ན་སོ་གཞོན་པའི་བྱེད་རེད། །
སྐུ་ལུས་པུས་མོ་ཡན་ལ། །
སེམས་པའི་སྒོ་ལྕགས་བརྒྱབ་ཡོད། །
700



གསུམ་པ། མཛའ་གཞས་དང་ཚིག་རྒྱག
ཆུ་ལ་ཀོ་གྲུ་བཙུགས་ནས། །
ལྷམ་ཆུང་འབུད་དགོས་བྱུང་ན། །
མཉན་དཔོན་ལགས་ལ་རེ་ལྟོས། །
ཞུས་དང་མ་ཞུས་མི་འདུག །
ཁྱེད་རང་གསེར་སྐུ་མ་རེད། །
ཁྱེད་རང་དངུལ་སྐུ་མ་རེད། །
ཁྱེད་རང་ཕ་མ་གཉིས་ཀྱིས། །
ལྕགས་ལས་སྐྲུན་པའི་སྐུ་རེད། །
རྒྱང་ནས་རྒྱང་བཀྲག་ཆེ་བ། །
ཅིན་རྩེ་ལན་གྱི་མེ་ཏོག །
ཞིབ་ཚགས་བྱས་ནས་བལྟ་དུས། །
རྐུབ་ལ་གཞུ་གུ་སྐྱེས་བཞག །
ཁང་ཆུང་དཀར་པོའི་ཐིགས་ས། །
བྱེ་མས་འགྲིག་གི་མ་རེད། །
ཆར་པ་དྲག་ཆར་འབབ་དུས། །
གུས་པ་ལྟད་མོ་བལྟས་ཆོག །
701



ལྷ་སའི་དམངས་ཁྲོད་གླུ་གཞས་
ཕུ་ཡི་རྒྱ་མཚོའི་གཏིང་ལ། །
ནོར་བུ་ལེན་ལ་མ་ཕྱིན། །
ཆོས་གྲོགས་ནོར་བུ་འདྲ་བ། །
ཚེ་སྔོན་ལས་ལ་བསྐོས་སོང་། །
ལྡུམ་ར་འབའ་ལྕག་མཐོ་པོ། །
ཧ་ལོ་སྐྱེ་འབྲས་ལྡན་པ། །
འགོག་པར་ལག་པས་མ་རྙོབས། །
འཇོག་པས་སེམས་ཀྱི་མ་བཟོད། །
ཟླ་བ་དཀར་པོའི་དཀྱིལ་གྱི། །
རི་བོང་བློ་ལྡན་ཤེས་རབ། །
དུག་ཅན་སྤྲིན་པས་བསྒྲིབས་ཀྱང་། །
རི་བོང་གཞན་ལས་གསལ་བ། །
གཡུ་དེ་རྒྱ་གཡུས་གཡུགས་ན། །
བོད་གཡུ་སེམས་པ་སྐྱོབ། །
དོ་ལོ་སྔོན་མོས་གཡུགས་ན། །
ཕར་གཡུགས་ཚུར་གཡུགས་ཡིན་པ། །
702



གསུམ་པ། མཛའ་གཞས་དང་ཚིག་རྒྱག
ཚིགས་ཁེབས་ལྕགས་སྒྲིལ་ཟངས་སྒྲིལ། །
ཡང་སྒྲིལ་དམ་པ་དགུ་སྒྲིལ། །
མཛུབ་མོའི་བློ་ལ་ཡོད་ཀྱང་། །
ལས་འགྲོའི་ཚིགས་ཀྱིས་བཀག་སོང་། །
བཅོ་ལྔ་མཆོད་པའི་དགོང་མོ། །
བཅུ་དྲུག་མཆོད་པ་བཞེངས་བྱུང་། །
སྤྱི་རྟར་རྟེའུ་སྐྱེས་སོང་། །
མཐུར་མགོ་མཐུར་ཐག་སྐུར་ཤོག །
སྤ་རི་དགོན་པ་ས་ལ། །
ཐུགས་དམ་ཞུ་བར་ཕྱིན་པས། །
བྲག་རི་གཡང་གཟར་ཅན་གྱི། །
སེ་འབྲུ་མ་ཟ་གསུང་གིས། །
ཁ་རྡོ་བླ་མ་སྐུ་ཞབས། །
ངར་ངར་རྫིག་རྫིག་མ་གནང་། །
གསང་ཡུམ་བུ་མོ་ཆོས་སྒྲོན། །
ལུས་ཀྱང་འཕྲོག་མཁན་མི་འདུག །
703



ལྷ་སའི་དམངས་ཁྲོད་གླུ་གཞས།
ལྟ་བ་རི་ལས་མཐོ་བ། །
མཇིང་པ་གཡག་ལས་སྦོམ་པ། །
ཁྱོད་ལ་སྡེ་པ་གཞུང་གིས། །
ལས་ཚན་ག་རེ་བསྐོས་བྱུང་། །
རྟ་ཕོ་གསོས་པས་འགྱོད་བྱུང་། །
རྡོ་རིང་ལྷ་རྟ་ངང་པ། །
སྲས་ཆུང་བྱང་ལ་ཐོན་དུས། །
འོག་རྟ་གླང་ལ་འཁྱོལ་སོང་། །
ཞིང་ཁ་བཏབ་པས་འགྱོད་བྱུང༌། །
རྡོ་རིང་ཆུ་ཞིང་མགོ་དཀར། །
སྲས་ཆུང་བྱང་ལ་ཕེབས་དུས། །
སྐོམ་གསོས་ཆུ་ལས་མི་འདུག །
ཤར་གྱི་སྐར་མ་རྒྱགས་པ། །
ནུབ་ཀྱི་སྨིན་དྲུག་རྒྱགས་པ། །
ཁྱེད་རང་རྒྱུགས་པ་གཉིས་པོ། །
མིག་སེར་རྒྱག་རེས་མ་བྱེད། །
704



གསུམ་པ། མཛའ་གཞས་དང་ཚིག་རྒྱག
སྐྱེས་ལྷ་ཡུལ་ལྷས་གནོད་ན། །
བསངས་དང་གསེར་སྐྱེམས་ཕུལ་ཆོག །
མ་ཡར་བདུད་མོས་གནོད་ན། །
བདུད་མོ་དམར་གསོད་བཏང་ཆོག །
རྒྱ་ཁྱི་གསུང་པ་མ་གནང་། །
འཆི་མེད་གསུང་རོགས་གནང་དང་། །
དེང་སང་ལྷ་དབང་གླིང་གི། །
སྤྱན་ནང་འཁྱུག་པའི་སྒང་ཡིན། །
གཡུ་ཐོག་ཟམ་པའི་སྒང་ནས། །
དོ་ལོའི་གང་ཟག་རྙེད་བྱུང་། །
རྙེད་པས་དགའ་ཚོར་མི་འདུག །
བརླགས་ཀྱང་ཕངས་སེམས་མི་འདུག །
མི་ཚེའི་འཕྲང་ལམ་འགྲིམ་པར། །
རྡོ་རྗེའི་བརྩེ་དུང་དགོས་ཀྱིས། །
བརྩེ་དུང་མེད་པའི་དགའ་གྲོགས། །
རང་གཞན་སྡུག་ལ་སྦྱར་ཡོང་། །
705



ལྷ་སའི་དམངས་ཁྲོད་གླུ་གཞས།
ལྡུམ་རའི་མེ་ཏོག་རྙིང་པ། །
སད་དང་སེར་བས་བརྡུངས་སོང་། །
ང་སེམས་དུམ་བུར་གས་པ། །
བྱམས་པས་ངོ་ལོག་བྱས་བྱུང༌། །
ང་ཡི་ཆུང་འདྲིས་བྱམས་པ། །
དང་པོ་ལྷ་ལས་བཟང་བ། །
གཤིབས་ནས་རྒྱུ་དག་མེད་པ། །
སྤྱང་ཀིའི་རིགས་རྒྱུད་ཨེ་ཡིན། །
གཞན་ཡུལ་ཆང་ས་དར་ཡང་། །
གུས་པའི་འཁྲུངས་ཡུལ་མ་རེད། །
སྐྱིད་པའི་ཕ་ཡུལ་ཕྱོགས་སུ། །
འབྲས་ཆང་སིལ་མ་ཡོག་རེད། །
བདག་ཡོད་གཡང་དཀར་ལུག་ལས། །
བདག་མེད་རི་དྭགས་སྐྱིད་པ། །
རྩྭ་ཁ་གང་ནས་ཟས་ཀྱང་། །
ཟས་སོང་གསུངས་མཁན་མི་འདུག །
706



གསུམ་པ། མཛའ་གཞས་དང་ཚིག་རྒྱག
ཆུ་མོ་རྦ་ཀློང་འཁྲུག་དུས། །
ཀླུ་རྒྱལ་མཆོང་དགོས་མི་འདུག །
རང་ལ་ཡོད་པའི་ནོར་བུ། །
དོན་མེད་གཞན་ལ་ཤོར་ཡོང་། །
བྱང་གི་བྱང་དཀར་སྤུན་བདུན། །
གཞན་སེམས་དཀྲུག་པ་མ་གནང་། །
ཐོ་རེངས་སྐར་ཆེན་ང་ནི། །
རི་རྩེ་འགྲིམས་ནས་ལོག་འགྲོ། །
སྔོན་ཆད་བཏང་བའི་མདའ་མོ། །
བྱང་ཕྱོགས་རྒྱལ་པོའི་ཕོ་བྲང་། །
ད་ནི་ལྷ་ཁང་གསར་པའི། །
ལྡེབས་རིས་ཡིན་ཡང་མི་དགོས། །
གཡས་རི་མཐོ་བ་མ་རེད། །
གཡོན་རི་དམའ་བ་མ་རེད། །
རླུང་བུའི་ཁྲོད་ཀྱི་བྱིའུ་ཆུང་། །
འཕུར་ས་མེད་པ་མ་རེད། །
707



ལྷ་སའི་དམངས་ཁྲོད་གླུ་གཞས།
མགོ་ལ་སྐྲ་ལོ་ཡོད་པ། །
སེ་མོག་ལགས་ཀྱིས་བཞེས་སོང་། །
འབའ་ཁུག་ནང་གི་གཡང་མ། །
ཨེམ་རྗེ་ལགས་ཀྱིས་བཞེས་སོང་། །
ཤ་ལ་ཚི་ལ་ཡོད་དུས། །
རྒོད་པོ་གཅིག་ཤོར་གཉིས་ཤོར། །
ཤ་མེད་རུས་ལ་ཐུག་དུས། །
རྒོད་པོས་ཕྱིར་འཐེན་རྒྱུག་གིས། །
ང་རྒྱལ་མེ་ལྕེའི་ནང་ནས། །
གནག་སེམས་ཁྲོ་ཆུ་བབས་བྱུང་། །
ཁྲོ་ཆུ་གང་འགྲོའི་ས་ལ། །
དུག་གི་མེ་ཏོག་ཤར་འདུག །
བུ་ངའི་ཆུང་འདྲིས་གསུམ་པ། །
མ་མཐོང་གོང་ནས་འགྲིགས་སོང་། །
དངོས་སུ་བུ་མོ་མཐོང་དུས། །
སྣ་ཆེན་ཡོ་རྡོག་འདྲ་བ། །
708



གསུམ་པ། མཛའ་གཞས་དང་ཚིག་རྒྱག
སྤང་གཤོངས་སྔོན་མོའི་སྟེང་ནས། །
ཤྭ་ཕོས་གཞས་ཤིག་བཏང་ཡོད། །
རང་གི་རིན་ཆེན་ཁྲག་རཱར། །
བསྟོད་ར་བྱས་པ་མ་རེད། །
སྐྱིད་པོ་འདུག་ཡང་མ་ཞུས། ། །
སྡུག་པོ་འདུག་ཡང་མ་ཞུས། །
སྐྱིད་སྡུག་སྐྲ་ལོའི་གསེབ་ཀྱི། །
ཤིག་དང་སྲོ་མར་གཟིགས་དང། །
རི་མགོ་མཐོ་པོའི་ཉི་མ། །
དྲོ་རོགས་མེད་པའི་གྲང་རོགས། །
ས་ཐག་རྒྱང་བའི་བྱམས་པ། །
དགའ་རོགས་མེད་པའི་སྡུག་རོགས། །
མཛེས་པོས་གཏན་གྲོགས་མི་ཉན། །
ཁྲོམ་སྟོད་གནས་མོས་གང་ཡོང་། །
ཞིམ་པོས་གྲོད་པ་མི་རྒྱགས། །
ལ་སྟོད་བྱེ་མ་ཀ་ར། །
709



ལྷ་སའི་དམངས་ཁྲོད་གླུ་གཞས།
ཤིང་དེ་སྟག་མའི་མེ་ཏོག །
དུག་ཤིང་མིན་ན་ཆོག་ག །
བུ་མོ་རྣམ་པ་མཛེས་པོ། །
སྲིང་མོ་མིན་ན་ཆོག་ག །
ལྷ་སྲས་ཡིད་འཕྲོག་ལྟ་བུའི། །
བརྩེ་དུང་ཁྱོད་ལ་ཡོད་ན། །
ནོར་བུ་བཟང་པོ་བཞིན་དུ། །
དཀའ་ལས་ང་ཡིས་བརྒྱབ་ཆོག །
ལྟོ་གོས་གཏམ་གསུམ་ནང་ནས། །
གཅིག་རང་བྱུང་རོགས་བྱས་ན། །
མི་དང་འདྲ་བའི་རྒྱུས་རྒྱས། །
བྱུང་ན་བསམ་པ་མི་འདུག །
ལྷ་ཞིག་གསོལ་ལོ་གསོལ་ལོ། །
ཆུ་རྒྱུད་རྒྱལ་པོ་གསོལ་ལོ། །
ཞོལ་པག་ལྷ་སར་འགྲོ་དུས། །
སྙུན་གཞི་གོད་ཆག་མ་གཏོང་། །
710



གསུམ་པ། མཛའ་གཞས་དང་ཚིག་རྒྱག
བྲག་སྟེང་བཞེངས་པའི་མཆོད་རྟེན། །
མ་འགྱུར་བརྟན་པོར་བཞུགས་དང་། །
ཡང་ཡང་མཇལ་ཐབས་མེད་ཀྱང་། །
དབྱར་མཇལ་དགུན་མཇལ་ཞུས་ཆོག །
སྐྱིད་གསུམ་ཕུ་རུ་བཞུགས་པའི། །
ཕུ་ཡི་ལྷ་བྱ་གོང་མོ། །
སྐྱིད་པའི་ཕོ་གཞོན་ང་ཚོར། །
སྙན་པའི་གཞས་ཤིག་གནང་རོགས། །
སྲས་ཆུང་ཟམ་པའི་སྟེང་དུ། །
མཛེས་མས་སྐྱེམས་ཆང་བསྐྱལ་བྱུང་། །
མཛེས་མ་མཆི་མ་མ་གཏོང་། །
བུ་ངའི་དགྲ་ལྷ་ཉམས་ཡོང་། །
ཇ་ཁྲ་གསེར་གཤོག་གཡུ་གཤོག །
ར་ལུང་སྟོང་སྐུད་གསུམ་སྒྲིལ། །
མཆོད་མཁན་སྟག་ཤར་གཞོན་པ། །
འགྱོགས་མཁན་དམན་ཆུང་བུ་མོ། །
711



ལྷ་སའི་དམངས་ཁྲོད་གླུ་གཞས།
སྐྱིད་པོ་ཞར་དང་ཞོར་ལ། །
གནང་རྒྱུ་བྱུང་ན་ཁེ་རེད། །
སྐྱིད་པོ་འདི་འདྲ་ཡིན་ཟེར། །
ཕྱག་ཏུ་འབུལ་མཁན་མི་འདུག །
རྩ་བ་བྱུ་རུའི་སྡོང་པོ། །
ལོ་མ་གཡུ་ཡི་ལོ་མ། །
འབྲས་བུ་མུ་ཏིག་མདུད་འཛིན། །
བསྟན་པ་འཛིན་རོགས་གནང་དང་། །
ང་རས་འདི་ནས་བལྟས་པས། །
ཚ་རོང་སྟར་སྡོང་མཐོང་བྱུང་། །
སྟར་སྡོང་མཐོང་ནི་གང་ཡོང་། །
འབྲས་བུ་རག་ཐབས་མི་འདུག །
མེ་ཏོག་ཞལ་ཁ་བྱེ་དུས། །
མཆོད་གཤོམ་འོད་ཀྱིས་ཁེངས་སོང་། །
མེ་ཏོག་འབྲས་བུ་སྨིན་དུས། །
བང་མཛོད་ནོར་གྱིས་ཁེངས་སོང་། །
712



གསུམ་པ། མཛའ་གཞས་དང་ཚིག་རྒྱག
ཤྭ་བ་རྩྭ་བཟང་ཟ་བར། །
ལས་སུ་སླ་པོ་མི་འདུག །
ལུང་ཤུར་རེ་རེའི་ནང་ལག །
ལིང་པ་རེ་རེ་ཡོང་གིས། །
ཁང་ཆེན་གསར་པའི་ཐིགས་ས། །
བྱེ་མས་ཉན་གྱི་ཡོད་ན། །
དྲུག་པ་ཆར་ཆེན་ཚུགས་དུས། །
གུས་པས་ལྟད་མོ་བལྟས་ཆོག །
ལྷོ་ཚོང་བྱང་ལ་བསྐྱལ་ཡོད། །
བྱང་ཚོང་ལྷོ་ལ་དྲངས་ཡོད། །
བུ་ལོན་ལོན་དགོས་བྱུང་ན། །
ཚོང་པ་བྱས་ནས་གང་ཡོང་། །
ལས་ལ་ལས་སྟངས་མེད་ན། །
ཕག་པའི་སྐྱེ་བ་ཡིན་འགྲོ། །
ཤེས་བྱ་ཡོན་ཏན་མེད་ན། །
ཀླ་ཀློའི་སྐྱེ་བ་ཡིན་འགྲོ། །
713



ལྷ་སའི་དམངས་ཁྲོད་གླུ་གཞས་
ཉི་མ་ནམ་མཁར་ཤར་ཡང་། །
དྲོད་ལ་བཏང་སྙོམས་མི་འདུག །
འོད་ཟེར་གཞན་ལ་འཕྲོ་འཕྲོག །
ང་ལ་འཕྲོ་རྒྱུ་མི་འདུག །
ཨ་མའི་སྙིང་གི་ནོར་བུ། །
བུ་ཆུང་ནོར་བུ་དོན་གྲུབ། །
དཔྱིད་ཀྱི་ལས་འགོ་ནོན་ཤོག །
དགུན་གྱི་བང་མཛོད་རྒྱོངས་ཤོག །
སེམས་པ་སླ་རང་དྲགས་ཏེ། །
ཆང་གིས་བློ་ཁོག་བསླབས་བྱུང་། །
ཆུང་འདྲིས་རྙིང་པ་ཡོང་དུས། །
ཇུས་སྟོན་གླིང་ལ་བསྐྱལ་བྱུང་། །
དུས་དང་རྣམ་པ་ཀུན་ཏུ། །
གྲོན་ཆུང་བསྲི་ཚགས་བྱས་ཡོད། །
དགོང་གཅིག་ཆང་གིས་སྨྱོས་ནས། །
ཐེར་གཏོར་སྦར་གཏོང་བཏང་བཞག །
714



གསུམ་ང་། མཛའ་གཞས་དང་ཚིག་རྒྱག
མ་གཞི་བུ་མོའི་བྱམས་པ། །
གཞོན་ལ་མཚར་པོ་དགོས་ཡོད། །
ཆང་རག་ཤོ་སྦག་བྱང་མ། །
བྱུང་དང་མ་བྱུང་གང་ཡོང་། །
མཐོན་པོའི་རི་ལ་མ་འཛེགས། །
དམའ་པོའི་གཡང་ལ་ལྟུང་ཡོང༌། །
མི་མཆོར་ཚེལ་མ་ལྟ། །
ཉམ་ཆུང་བྱ་བ་འཆུག་ཡོང་། །
རི་ཟུར་མཐོ་ན་དགའ་ལེ་རེད། །
རི་ཟུར་མང་ན་དགའ་ལེ་མིན། །
ཆུ་མགོ་དྭངས་ན་དགའ་ལེ་རེད། །
ཀླུ་བདུད་མང་ན་དགའ་ལེ་མིན། །
རྟ་བརྒྱ་ཡི་ནང་ནས་ཆུང་བ་ཡིན། །
སྒ་གསེར་སྒ་རྒྱག་པའི་དུས་ཚོད་མིན། །
རོགས་བརྒྱ་ཡི་ནང་ནས་ཆུང་པ་ཡིན། །
གཏམ་འདུན་མ་ཁ་ནས་དོན་རན་མིན། །
715



ལྷ་སའི་དམངས་ཁྲོད་གླུ་གཞས།
ངའི་མགོ་ལ་གྱོན་པའི་ཝ་ཞྭ་དེ། །
གཏམ་ཁ་ཆེན་མིན་ཏེ་ཐོག་ལས་མྱུར། །
ངའི་འོག་ལ་བཞོན་པའི་རྟ་ཕོ་དེ། །
གཏམ་ཁ་ཆེན་མིན་ཏེ་རླུང་ལས་མགྱོགས། །
ཡར་ལྟོས་དང་ལྟད་མོ་ཡི་འདྲའི་གདའ། །
བྲག་དཀར་པོར་ཆོས་རིས་བརྐོས་ནས་འདུག །
བསམ་ཤེས་ན་ཆོས་རྒྱལ་ཁ་ཡིག་རེད། །
བསམ་མ་ཤེས་རྡོ་ཐོག་རི་མོ་རེད། །
ཤར་རྨ་རྒྱལ་ནོར་བུའི་དབུ་རྩེ་ལ། །
ཡར་སྒྲོན་མེར་མེ་སྤུན་གསུམ་རེ་གདའ། །
དེ་ཉི་མ་ཟླ་བ་སྐར་མ་གསུམ། །
ཤར་རྨ་རྒྱལ་ནོར་བུའི་དབུ་སྐྱེད་ལ། །
རྒྱུགས་མ་སྦྱངས་རྒྱུགས་མ་སྤུན་གསུམ་དགའ། །
དེ་ཤུ་བ་དགོ་བ་གནའ་བ་གསུམ། །
ཤར་རྨ་རྒྱལ་ནོར་བུའི་དབུ་སྨད་ལ། །
716



གསུམ་པ། མཛའ་གཞས་དང་ཚིག་རྒྱག
མངོན་མ་བྲིས་རི་མོ་སྤུན་གསུམ་གདའ། །
དེ་ཚྭ་ལམ་ཚོང་ལམ་བུལ་ལམ་གསུམ། །
ནོར་ནག་པོའི་སྤྲིན་ནག་འཁྲིག་འཁྲིགརེད། །
ལ་ལ་མ་གཏོགས་ཁ་བ། །
འབབ་ཀྱི་མེད་པ་བསམ་བྱུང་། །
ད་ནི་ལ་ཀླུང་མེད་པར། །
ཁ་བའི་སྒོ་ལྕགས་བརྒྱབ་བཞག །
ཤིང་དེ་མ་གཞོག་གྲུ་བཞི། །
ཀོང་པོ་རོང་གི་ཤིང་རེད། །
གཞོགས་ནས་གཅུས་རིས་ཤིག་ཤིག །
རྒྱུ་དག་མེད་པའི་རྟགས་རེད། །
ལྕགས་དྲིལ་གསུང་ངག་སྙན་པ། །
བོང་བུ་འགྲོ་བཟོ་དོད་པ། །
དེ་ཡི་འཇུག་ཏུའགྲོ་མཁན། །
ཨ་ཇོ་དཀར་པོ་ཤོ་ཏོ། །
717



ལྷ་སའི་དམངས་ཁྲོད་གླུ་གཞས་
རི་མགོ་གནམ་ལས་མཐོ་བ། །
སྤང་རྩྭ་སྤུ་ལས་འཇམ་པ། །
མཛོ་རྒན་རྒད་པོའི་སྡོད་ས། །
ལུང་ཆུང་འདི་ལ་མ་རེད། །
སྔོན་ཆད་རྟ་ལ་བཞོན་ཡོད། །
བསམ་གྲུབ་ཟག་པ་བཞོན་ཡོད། །
ད་ཆ་བོང་བུ་རྐྱང་དཀར། །
འགྲོས་ལ་སྨོན་གྱི་མི་འདུག །
གྲུ་ཤན་རྟ་མགོ་ཟེར་བ། །
རྣ་བས་ཐོས་པ་མ་གཏོགས། །
རྟ་མགོའི་དར་ལྕོག་མཐོང་བ། །
དེ་རིང་ཙམ་ཞིག་ཡིན་པ། །
ལྕང་གླིང་གྲུ་བཞིའི་ནང་གི། །
བྱིའུ་ཆུང་གསུང་བཤད་སྙན་པ། །
གོམ་པ་རྒྱག་འཕྲོས་བཞག་ནས། །
བྱིའུ་ཆུང་ཕྱོགས་ལ་ཤོར་སོང་། །
718



གསུམ་པ། མཛའ་གཞས་དང་ཚིག་རྒྱག
མ་མཇལ་སྐད་གྲགས་ཆེ་བ། །
ལྷོ་བྲག་སྲས་མཁར་དགུ་ཐོག །
ཨོ་ལོས་མཇལ་བར་ཕྱིན་པས། །
ལྷ་ཁང་གཅིག་ལས་མི་འདུག །
ཆུ་མོའི་ཆུ་མགོ་ཡེ་ནས། །
ང་རས་དང་པོ་བཅུས་ཡོད། །
ཆུ་གཞུག་གར་འགྲོའི་ས་ལ། །
མི་གཏོང་ཐག་ཆོད་ཡིན་ནོ། །
མགྱོགས་པོ་རྟ་ལ་ཟེར་ཡོང་། །
རྒྱ་ནག་དྲེལ་གྱིས་བསྐོར་ཡོང་། །
འཇམ་པོ་བལ་ལ་ཟེར་ཡོང་། །
སོ་ཆེན་ར་སྤུས་བཏགས་ཡོང་། །
དཀར་བ་ལ་མོའི་རྩེ་ནས། །
བསྐོས་བཞག་མཐོང་གི་ཡོད་ན། །
བྱ་བ་འཕྱུགས་པའི་ལས་ཀ། །
ཨོ་ལོས་མ་གནང་ཆོག་ག །
719



ལྷ་བའི་དམངས་ཁྲོད་གླུ་གཞས་
ལྕང་མ་ལྕང་གསར་ཡིན་ཟེ། །
སྐྱེ་ལུགས་ཡེ་ལ་གཟིགས་དང་། །
བུ་མོ་འཁྱམ་མོ་ཡིན་ཟེ། །
འགྲོ་ལུགས་མ་ལ་གཟིགས་དང་། །
དབྱར་ཁ་སྤང་ལ་མ་འགྲོ། །
སྤང་ལ་སྤང་འདྲེན་ཤོར་ཡོང་། །
བྱམས་པའི་ཁ་ལ་མ་ཉན། །
ཙ་རི་རོང་ལ་འཁྲིད་ཡོང་། །
ལྷ་སའི་ཁྲོམ་ནས་ཉོས་པའི། །
ཞྭ་མོ་སྐེ་ཆིངས་རྒྱ་སེར། །
ཉོས་སུ་ཚར་ནས་མེད་པར། །
ཟུར་གྱོན་མི་རྒྱག་གང་བྱེད། །
ལྷ་སའི་ཁྲོམ་ནས་ཉོས་པའི། །
ལྷམ་གོག་འཇུར་རྟ་ཡིན་ཟེ། །
གོང་ཆེན་སྤྲད་ནས་མེད་པར། །
ཞབས་བྲོ་མི་རྒྱག་གང་བྱེད། །
720



གསུམ་པ། མཛའ་གཞས་དང་ཚིག་རྒྱག
ང་ར་ངར་ལ་དགའ་ནས་བྱང་ལ་ཕྱིན། །
བྱང་ས་རོང་རྩུབ་ཀྱང་རྐྱང་ལ་བཞོན། །
རྐྱང་ཁ་ཀེར་ཚ་བས་གཡང་ལ་གཡུགས། །
ད་ནི་བྱང་ལ་འགྲོ་དོགས་མེད། །
ཕག་རི་ཕག་རི་སྐྱིད་པ། །
ཕག་རིའི་སྤང་གཤོངས་སྐྱིད་པ། །
ཕག་རིའི་སྤང་གཤོངས་བཞག་ནས། །
ཆོས་རྒྱལ་གནས་མོས་གང་ཡོང་། །
ཨ་ཅག་གནམ་གང་ཁྲ་རིལ། །
གཡར་པོ་མི་ཡི་རྒྱན་ཆ། ། །
སང་ཞོགས་སྐྲ་ལོ་མ་གཏོགས། །
མི་ལ་ཕུལ་ཡག་ཡིན་པ། །
ཆར་པ་གཏོང་ཡང་ཐོངས་ཤོག །
འོལ་པ་རྒྱུགས་ཀྱང་རྒྱུགས་ཤོག །
ཨོ་ལོའི་ས་ཁང་ས་ཞིང་། །
འོལ་པས་འཁྱེར་དོགས་མེད་དོ། །
721



ལྷ་སའི་དམངས་ཁྲོད་གླུ་གཞས།
བལ་ཡུལ་ཤེལ་གྱི་མཆོད་རྟེན། ། །
མཇལ་འདོད་བློ་ལ་འདུག་སྟེ། །
མཐའ་ཕྱི་དགྲ་ཡིས་བསྐོར་ནས། །
མཇལ་ཁར་འགྲོ་ས་མི་འདུག །
ཏ་ལ་སྡོང་པོའི་མེ་ཏོག །
ཉི་ཟླ་འོད་ལས་མཚར་བ། །
མཐའ་མ་སྤྲིན་པའི་བར་ཆད། །
ང་གཉིས་གཉིས་ལ་མ་གཏོང་། །
དབུ་ཞྭ་རྒྱ་སེར་མཆོད་པ། །
ཆུ་མོའི་མཐའ་ལ་མ་ཐད། །
ཆུ་ལ་གྲིབ་སོ་ཕོག་ན། །
ལྷ་མོས་བཀའ་བཀྱོན་གནང་ཡོང་། །
རྒྱ་ནག་དཀར་ཡོལ་མང་བ། །
དཀར་ཡོལ་ཡུ་རིང་དཀོན་པ། །
དྭགས་ཀོང་ཤིང་སྣ་འཛོམས་པ། །
མཆོད་ཞལ་རྫབ་ཡ་དཀོན་པ། །
722



གསུམ་པ། མཛའ་གཞས་དང་ཚིག་རྒྱག
རྐ་གསར་ཡུར་བུའི་ཆུ་དེ། །
མ་ཎིའི་སྒང་ལ་བཞུགས་བཞག །
དེ་དུས་བུ་མོ་ང་ལ། །
མི་ཡོང་ཟེར་མཁན་ཡིན་འདྲ། །
དཀར་དཀར་རྒྱ་ཤོག་སྟེང་ལ། །
སེམས་པའི་རི་མོ་བྲིས་ཡོད། །
རི་མོར་ནོར་འཁྲུལ་འདུག་ན། །
ཁྱོད་ཀྱིས་རྟགས་ཤིག་རྒྱོབ་དང་། །
བྱ་ཚང་རྒོད་ཚང་རི་ལ། །
འཛེགས་ཀྱིན་འཛེགས་ཀྱིན་ཕྱིན་པས། །
རྒོད་ཕྲུག་ཀླུ་བདུད་རྡོ་རྗེ། །
གསེར་ཁྲིའི་སྟེང་ལ་བཞུགས་བཞག །
ཕར་ལ་མཇལ་དར་ཕུལ་བས། །
ཚུར་ལ་ལྗགས་མདུད་གནང་བྱུང་། །
ལྷ་སའི་ནོར་བུ་གླིང་ཁ། །
སྐད་གྲགས་ཚེ་རང་དྲགས་ནས། །
723



ལྷ་སའི་དམངས་ཁྲོད་གླུ་གཞས།
ཨོ་ལོས་ས་ཐག་རྒྱང་ནས། །
ཡབ་ཡུམ་བཞག་སྟེ་ཡོང་ཡོད། །
གནམ་ལ་སྐར་མས་ཁེངས་སོང་། །
སྨིན་དྲུག་འདྲ་བ་མི་འདུག །
ས་ཕྱོགས་མི་ཡིས་ཁེངས་སོང་། །
ཡབ་ཡུམ་འདྲ་བ་མི་འདུག །
དགའ་ལྡན་ཕུན་ཚོགས་གླིང་ལ། །
གསིང་མའི་རྟ་གདན་གྲུ་བཞི། །
ཆིབས་ཆེན་དབྱར་རྩྭ་བཞེས་ན། །
ཕུན་ཚོགས་གླིང་ལ་ཕེབས་ཤོག །
སྒྲ་སྙན་རྟ་མགྲིན་དབང་མོ། །
ཨ་ཇོའི་གླུ་ལ་ཉོན་དང་། །
སྡོད་དུས་པང་ལ་ཁྱེར་ཡོད། །
འགྲོ་དུས་རྒྱབ་ལ་ཁྱེར་ཡོད། །
གསང་སྔགས་གླིང་ནས་ཐོན་པའི། །
724



གསུམ་པ། མཛའ་གཞས་དང་ཚིག་རྒྱག
ཕྱག་ཕྲེང་ནོར་བུའི་ཕྲེང་བ། །
སྐབས་ཤིག་ལས་འཕྲོ་མི་འདུག །
གསང་སྔགས་གླིང་ལ་ལོག་འགྲོ །
སྐུ་བསངས་བ་ལུས་གང་ཡོང་། །
གཡང་གཟར་ཚེ་རོགས་ཡིན་འགྲོ །
ཉམ་ཆུང་འཁོས་ཐང་དཔག་ཐང་། །
འོང་བསངས་འཁན་པས་ཆོག་ག །
བཏང་གིས་བྱུག་གིས་གསུང་མཁན། །
མགོ་བོའི་སྐྲ་ལས་མང་བ། །
ནམ་གཞུག་འཁྱོངས་བའི་གཏན་གྲོགས། །
ཁྱེད་ཀྱིས་གནང་གི་ཡིན་ནམ། །
ཀ་བ་རིན་ཆེན་གསེར་རེད། །
གདུང་མ་རིན་ཆེན་དངུལ་རེད། །
ཀ་བས་རང་ཚོད་མ་ཟིན། །
གདུང་མས་ཕྱིར་འཐེན་རྒྱག་གིས། །
725



ལྷ་སའི་དམངས་ཁྲོད་གླུ་གཞས།
གཞས་དང་ཞབས་བྲོ་མ་ཤེས། །
ལུང་ཆུང་ཕུ་རོང་བུ་མོ། །
ཨ་ཙིཞལ་ཤོབ་མ་གཏོགས། །
ག་ནས་གཏང་གཏང་ཡིན་འགྲོ། །
བུ་མོའི་སེམས་ཀྱི་ནང་ལ། །
ན་ཚ་འང་གུ་ཙམ་ཞིག །
བུ་མོས་ཨ་མར་བཤད་ཡོད། །
ཨ་མས་མི་ལ་མ་ཤོད། །
ཕར་ལ་སྲན་མ་བཏབ་པས། །
ཚུར་ལ་ནས་ཤིག་སྐྱེས་བྱུང་། །
ཉི་མ་གཅིག་མཚམས་གཉིས་མཚམས། །
གནས་ཆུང་ཆོས་སྐྱོང་འདྲ་འདུག །
ཐོག་བརྩེགས་དགུ་ནས་ཟགས་པའི། །
མོག་མོག་རླངས་པ་འཚུབ་འཚུབ། །
ཐུགས་འཛེམས་མེད་པའི་སྒོ་ནས། །
རྒྱགས་ཚད་མཆོད་རོགས་གནང་དང་། །
726



གསུམ་པ། མཛའ་གཞས་དང་ཚིག་རྒྱག
སྟོད་ལུང་གཞོང་པ་ལྷ་ཆུ། །
ཡན་ལག་བརྒྱད་ལྡན་ཆུ་རེད། །
དེ་ནས་ཧབ་གསུམ་བཏུང་ན། །
ངན་སོང་མྱོང་དགོས་མེད་དོ། །
བྱུང་ཚད་ཁ་ལ་བཟས་ཡོད། །
བུ་ཆུང་ང་རའི་ཁེ་རེད། །
ཤི་ནས་ཤུལ་ཤུལ་མི་འདུག །
ཡུལ་མི་དགོངས་པ་མ་འཚོམས། །
མཛའ་བའི་གཏམ་གྱི་མདུད་པ། །
ཁམ་སྡོང་འོག་ཏུ་གྲོལ་སོང་། །
ཟླ་བ་རྒྱུ་སྐར་ཚོགས་ཀྱིས། །
རེ་སྨོན་ཡང་ཡང་གནང་གིས། །
ཨ་མའི་ཞལ་ལ་མ་ཉན། །
ཆུང་འདྲིས་བྱམས་པ་བསྐོས་བྱུང༌། །
ད་ལྟ་སྡུག་ལ་སྦྱོར་དུས། །
ཨ་མ་འབོད་ན་ངོ་ཚ། །
727



ལྷ་སའི་དམངས་ཁྲོད་གླུ་གཞས།
ཁམས་མོ་འཁུར་ཤིང་འཁྱེར་བས། །
བདག་མོ་ཡོང་གི་ཡོད་ན། །
ས་སྐྱའི་ཨ་ཅེ་བུ་མོས། །
བདག་མོ་རབ་ཤིག་ཡོང་འདྲ། །
པད་ཁ་ན་སོ་ཆུང་ཆུང་། །
སྙིང་ལ་རྗེ་པོ་འདུག་སྟེ། །
པད་ཆེན་ཏོག་ལ་འཁྲིལ་དུས། །
གཞོན་པའི་དགྲ་རུ་ལངས་བྱུང་། །
ཧ་ཅང་སྨིན་པའི་འབྲས་བུ། །
ཁ་མངར་གཞན་ལས་འཇམ་པ། །
འདབ་བརྒྱ་པད་མའི་སྟེང་གི། །
གཡུ་སྦྲང་སེམས་པ་ཤོར་སོང་། །
ཐག་འཁྱུད་མེ་ཏོག་བཞིན་དུ། །
གཞན་བརྟེན་སྤྲེལ་འཁྱུད་མེད་པར། །
རང་ལག་རང་གིས་བསྒུལ་ནས། །
ལྟོ་གོས་འཛོམས་པར་གཟིགས་དང་། །
728



གསུམ་པ། མཛའ་གཞས་དང་ཚིག་རྒྱག
རྟ་ཕོ་རྟ་ར་གང་ལ། །
མཐུར་མདའ་མི་རེ་ངོ་རེ། །
རྐྱང་ཕྲུག་མཐུར་མདའ་མེད་པ། །
རྐྱང་བཟང་རླུང་བཟང་ཡིན་པ། །
ཨ་མ་གཡུ་ལོ་སྔོན་པོ། །
ང་ལ་སྡང་པོ་མ་གནང་། །
ཁྱེད་རང་ཁམ་འབྲས་དྭངས་ཀྱང་། །
དབྱར་ཁའི་རིང་ལ་ཡིན་འགྲོ། །
རི་དེ་སྐམ་པོའི་རི་ལ། །
མ་འཛེགས་པུས་མོ་ན་བྱུང་། །
འཕྲང་ཁུག་ནང་གི་ཆུ་དེ། །
མ་བཏུང་ཡ་མར་བརྒྱབ་བྱུང་། །
སྔོན་ཆད་པད་མ་བསམ་གྲུབ། །
ཨ་ཡོད་ནང་གི་ད་ཡོད། །
ད་ཆ་པད་མ་བསམ་གྲུབ། །
ཟི་ལིང་ཚོང་པའི་ལག་དོ། །
729



ལྷ་སའི་དམངས་ཁྲོད་གླུ་གཞས།
ཆུ་འཁོར་རླུང་གཤོག་སྒྲོལ་མ། །
གདོན་འདྲེ་ཞུགས་པ་མ་གནང་། །
གཉེར་པའི་ཕྱེ་གཡོག་མགོ་ལ། །
སེམས་པ་ཤོར་དོན་མི་འདུག །
སེ་བ་དམར་པོའི་སེ་འབྲུ། །
ཡིན་ན་བསམ་ནས་བཟས་པས། །
སྡུག་ཤོས་ཚར་པའི་འབྲུ་གུས། །
ལུས་སྲོག་སྐྱུར་མེར་བཏང་སོང་། །
ལྷམ་གོག་གསར་པའི་དྲས་དྲུག །
ང་ལ་མི་དགོས་གཡུགས་ཡོད། །
ཁྱེད་རའི་ཞྭ་མོའི་ལྷན་པ། །
ཡོང་བ་འདུག་ན་སྒྲུགས་ཤིག །
-
-
དབྱར་སྟོད་བཙལ་ནས་མ་རྙེད། །
ཟླ་པོའི་སྙི་སྙི་ཀོག་ཀོག །
དབྱར་སྨད་ལམ་ཁ་བཀག་མཁན། །
ཁྱེད་ལས་སྡུག་པ་མི་འདུག །
730



གསུམ་པ། མཛའ་གཞས་དང་ཚིག་རྒྱག
ཐབ་དེ་ཐབ་མིག་གསུམ་ལ། །
སྡིག་གི་རེ་བ་ཟད་སོང་། །
སྲང་གང་སྤྲད་པའི་ཁོག་ལྡིར། །
སྡོད་ཚོད་ཟིན་ན་དགའ་འདྲ། །
ཤིག་གི་ཆང་ས་རྒྱག་དུས། །
འཇི་བས་བསུ་ཆང་བཏང་བྱུང་། །
འདྲེ་ཤིག་གདན་ཁྲིའི་འོག་ནས། །
མིག་གཟེར་ལངས་ནས་བསྡད་བཞག །
ལྕང་སྡོང་ཁོག་པའི་ནང་ནས། །
གྲོག་མས་ཨལ་སྟོང་རྒྱག་གིས། །
ཁྱེད་རང་གང་ཞིག་བསམ་བྱུང༌། །
ང་ནི་བགད་མོ་ཤོར་བྱུང་། །
ལྡུམ་རར་མིག་གཅིག་བལྟས་པས། །
མགོ་ནག་མི་ཡིས་མཐོང་སོང་། །
ཧ་ལོར་སྦར་བཙིར་རྒྱག་དུས། །
གསུང་ཚད་གང་ཡང་མི་འདུག །
31



ལྷ་སའི་དམངས་ཁྲོད་གླུ་གཞས།
ལྟས་ངན་མི་མཐོང་དགུ་མཐོང་། །
ཉི་ཤུ་དགུ་ལ་མཐོང་སོང་། །
དགུ་མཐོང་ལྷ་ཕེབས་ཡིན་ན། །
ཁྱོད་རའི་ཨ་མའི་མགོ་རེད། །
བྱམས་པ་ལུག་མགོ་གདོང་དེ། །
བལྟ་རྒྱུ་མིག་ལས་མི་འདུག །
ཚེ་སྔོན་ལས་རེད་བསམས་ནས། །
བཟོད་པ་སྒོམ་ནས་བསྡད་ཡོད། །
རྣམ་པ་ཕ་མས་བསྐུར་བྱུང་། །
སིབ་སིབ་ང་རས་བྱུགས་ཡོད། །
ལྟོ་གོས་གཏམ་གསུམ་ཕྱོགས་ལ། །
ཇུས་གཏོགས་བྱེད་པ་མ་གནང་། །
ལྕང་ལོ་ཙིཙིའི་གཞུ་གུས། །
སྟོང་ཆབ་འཁྱོག་ས་མ་རེད། །
ཨམ་ཅོག་སྦལ་རོ་སྐམ་པོས། །
གཡུ་བྱུར་འཁྱོག་ས་མ་རེད། །
732



གསུམ་པ། མཛའ་གཞས་དང་ཚིག་རྒྱག
སྔ་དྲོ་ཕུར་བུ་ལྕོག་གི །
དགེ་སློང་ཡིན་ན་དགའ་བ། །
དགོང་དྲོ་ཨ་མ་ཆང་མའི། །
ཆང་གཡོག་ཡིན་ན་དགའ་བ། །
བུ་མོས་བར་མ་རི་ལ། །
ཁྲོ་ཆེན་ཞུ་བར་ཕྱིན་པས། །
ཅོག་དེ་ཌ་རུ་མགོ་ལ། །
ཉེ་པོ་མ་བྱེད་གསུང་གིས། །
སྐྱེས་ཡག་སྐྱེ་བཟོ་དོད་པ། །
དར་ཤིང་སྐམ་པོའི་རྒྱུ་རེད། །
ཡོ་འབོག་ཁ་མདོག་ངན་ཡང་། །
དཔོན་པོའི་དབུ་བསིལ་གནང་ཡས། །
སེ་བ་ལགས་ཀྱི་རྒྱབ་ཏུ། །
སྟོད་ཆ་དཀར་པོས་ལངས་བྱུང་། །
ཨ་ཞང་སྣུམ་གྱི་ཐིགས་པ། །
གཅིག་རེ་གཉིས་རེ་ཡིན་པ། །
733



ལྷ་སའི་དམངས་ཁྲོད་གླུ་གཞས།
ཤར་རི་གསོལ་བར་ཕྱིན་པས། །
ནུབ་རི་དགོངས་པ་ཚོམས་སོང་། །
ཤར་ནུབ་གཉིས་ཀ་གསོལ་བར། །
བསང་ཀྱིས་འདང་ས་མ་རེད། །
སྤང་ལ་སྐྱེས་པའི་མེ་ཏོག །
སྤང་ལ་ཞོག་རོགས་གནང་དང་། །
ཞིང་ཁའི་ནང་གི་རམ་པ། །
རྩ་བཀོག་གཏོང་རོགས་གནང་དང་། །
ང་རས་བཙལ་བའི་བྱམས་པ། །
དཀར་གསལ་ནང་གི་ཟླ་བ། །
ཕ་མས་བཙལ་བའི་བྱམས་པ། །
འབར་ཚགས་ནང་གི་རླུང་ཚགས། །
རྒྱ་གར་ཞྭ་མོའི་འོག་ནས། །
རྣམ་རྒྱལ་སྟེར་བཟོ་དོད་པ། །
སྟེར་བཟོ་དོད་དེ་གང་ཡོང་། །
སྔོན་མོའི་མིག་ནི་མི་འདུག །
734



གསུམ་པ། མཛའ་གཞས་དང་ཚིག་རྒྱག
ཁ་ལོ་མགོ་ལོ་ཕྱོགས་ལ། །
ཨེ་ཡག་རང་ད་མེད་ནའི། །
སྐྱེས་དགུང་བསངས་མཐོན་པོ། །
སུ་ལའང་སྨོན་དགོས་མི་འདུག །
སྤང་སྟོད་བུ་རམ་བཏབ་པས། །
ལྷ་བྱས་ཟ་རོགས་མི་བྱེད། །
སྤང་སྟོད་བལ་མ་དཀར་མདོག །
འཁྱོངས་ལ་ཨེ་སོང་བལྟས་ཆོག །
ཆུ་མོ་ཁ་རོའི་གཞུང་ཆུ། །
གཅད་ན་ཆོད་ཚོད་འདུག་སྟེ། །
དགེ་བ་གཏོང་རྒྱུ་མེད་པའི། །
སྡིག་པ་བསགས་ནས་གང་ཡོང་། །
ཆུ་མོ་འདི་འདྲ་ཙམ་ལ། །
ལྷམ་ཆུང་ཕུད་དགོས་བྱུང་ན། །
ཡར་ཀླུང་གཙང་པོ་མཐོང་དུས། །
735



ལྷ་སའི་དམངས་ཁྲོད་གླུ་གཞས་
ངེད་ཅག་གང་འདྲ་བྱེད་དམ། །
སེ་ར་འབྲས་སྤུངས་བཞག་ནས། །
ལྷ་ཆོས་ཧམ་པའི་ཆེ་བ། །
ཨ་མས་བར་མ་རི་ལ། །
བུ་མོ་ཆོས་ལ་ཐོངས་དང་། །
ཆུ་མོ་མ་རྒྱས་གོང་ལ། །
ཕ་མ་འཕྲད་ལ་ཐོངས་དང་། །
ཆུ་མོ་རྒྱས་སུ་ཚར་ནས། །
ཕ་མ་འཕྲད་ཐག་ཆོད་སོང་། །
དབྱར་ཁ་བྲག་ལ་སྐྱེ་དུས། །
མ་རྙོབ་རྙིང་པ་ཀེར་ཀེར། །
དགུན་ཁ་ཀླུང་ལ་འབབ་དུས། །
བདག་སྤྲོད་གནང་མཁན་མི་འདུག །
བྲག་ལས་བྲག་ཆུ་ནག་པ། །
བྲག་ཆུའི་ཐིགས་པ་ནག་པ། །
736



གསུམ་པ། མཛའ་གཞས་དང་ཚིག་རྒྱག
བློ་ལ་མེད་པའི་བྱམས་པ། །
ཕོ་རོག་ཕ་ལས་ནག་པ། །
ཆུ་ལ་ཟམ་པ་ཡོད་ཙང་། །
ལྷོད་གཡེང་བྱས་ནས་ཕྱིན་ཡོད། །
ཟམ་རྒྱུག་རྒྱུ་འབྲས་མེད་པས། །
ཆུ་མོའི་ནང་ལ་གཡུགས་བྱུང་། །
གུར་དེ་དཀར་པོས་མ་བསླུས། །
གུར་ཐག་ཁྲ་ཁྲས་བསླུས་སོང་། །
བུ་མོ་ང་རས་མ་བསླུས། །
ཆུང་འདྲིས་བྱམས་པས་བསླུས་སོང་། །
ལུང་ཆུང་ཆང་ས་དར་བ། །
ཡབ་ཡུམ་སྐྱུར་དད་ཚ་བ། །
བུ་མོ་པ་སངས་བུ་ཁྲིད། །
ཞལ་དཀར་གང་དང་བརྒྱབ་སོང་། །
དཀར་པོ་འོ་མས་མ་བཀྲུས། །
737



ལྷ་སའི་དམངས་ཁྲོད་གླུ་གཞས།
ཞལ་རས་དཀར་གསལ་ཟླ་བ། །
སྨྱུག་མའི་ཚིག་ལ་མ་བལྟས། །
སྐུ་གཟུགས་མདའ་ལས་འདྲོང་བ། །
གནམ་གྱི་གུང་ལ་བཞུགས་པའི། །
སྐར་མ་རྒྱལ་ཆེན་པ་སངས། །
སྤྱན་གྱིས་གཟིགས་ན་མ་གཏོགས། །
ཕྱག་གིས་རྙོབ་ས་མི་འདུག །
འགྲིག་ན་སྒྲིག་པ་གནང་དང་། །
གང་འགྲིག་ཅི་འགྲིག་གནང་དང་། །
མ་འགྲིག་སྒོ་མོའི་རུ་ཤན། །
སྒྲིག་པ་གནང་ནས་གང་ཡོང་། །
ཁྱེད་ནི་གངས་རི་ཡིན་ཞེས། །
མཐོན་པོའི་རི་ལ་བཞུགས་འདུག །
ང་ཡི་སེང་གེ་ཡིན་བསམ། །
གངས་རིར་བསྐོར་ནས་བསྡད་ཡོད། །
738



གསུམ་པ། མཛའ་གཞས་དང་ཚིག་རྒྱག
མདོང་མོ་རག་ཤན་ནང་ནས། །
དོན་སྟངས་དེ་ལས་མེད་པར། །
པད་མའི་ཁོག་ལྡིར་ནང་ནས། །
སྐྱོམ་དང་མ་སྐྱོམ་མི་འདུག །
གནའ་བ་ལགས་ཀྱི་ཞལ་རས། །
གནའ་བ་ལགས་ཀྱིས་མ་གཟིགས། །
གཡང་དཀར་ལུག་གི་ཞལ་ལ། །
འགྲེལ་པ་བསྐྱོན་པ་མ་གནང་། །
དང་པོ་བྲག་གི་སྟེང་ནས། །
རྡོ་ལེབ་བརྐོ་བརྐོ་བརྐོས་བྱུང་། །
གཉིས་པ་གཡང་ལ་བསྐྱུར་བའི། །
རྒྱུ་མཚན་ཤོད་རོགས་གནང་དང་། །
ཆུ་མོ་བྲག་ལ་བརྡབ་དུས། །
ཧར་སྒྲ་ཚ་པོ་འདུག་སྟེ། །
ཐང་གཤོངས་བྱེ་མའི་དཀྱིལ་དུ། །
འགྲོ་རྒྱུ་མེད་པ་ཅི་ཡིན། །
739



ལྷ་སའི་དམངས་ཁྲོད་གླུ་གཞས།
མེ་མདའ་སྤང་ལ་བརྒྱབ་པས། །
མདེའུ་བྲག་ལ་ཕོག་སོང་། །
དེ་འདྲའི་ཤྭ་བ་སྨུག་ཆུང་། །
འདྲོག་འགོ་ལངས་དགོས་མི་འདུག །
མི་ཡི་ལུང་པ་ཡིན་བསམ། །
སེམས་པ་ཆུང་ཆུང་བྱས་པས། །
བོང་བུ་རྭ་མེད་གཅིག་གིས། །
བརྡུང་པར་ཡོང་རྩིས་བྱས་བྱུང་། །
རི་ལ་སྐྱེས་པའི་མེ་ཏོག ། །
མེ་ཏོག་པད་མའི་ཚོན་མདོག །
བྱིའུ་ཆུང་ཁྱེད་ལ་འཁོར་དུས། །
སྐུཀ་སྙིང་རླུང་ལངས་སོང་། །
ཆུ་རྒྱུད་ཤིན་ཏུ་རིང་ཡང་། །
ཆུ་རྩ་སྟོད་ཀྱི་གངས་རི། །
ཀྱག་ཀྱོག་མང་བར་བལྟས་ན། །
བགྲོད་དཀའི་སྐུ་ངལ་བཟོས་ཡོང་། །
740



གསུམ་པ། མཛའ་གཞས་དང་ཚིག་རྒྱག
ཤང་ཤང་སྒྲ་རུ་སྒྲོག་པ། །
ལོ་རྒྱུས་བྲག་ཆ་མིན་ནམ། །
སྨྲ་བའི་ཞལ་ལྕེ་ལྡན་ན། །
ཁྱེད་ལ་བཀའ་འདྲི་ཞུས་ཆོག །
བུ་ཡི་ཁྱིམ་གྱི་ཕ་ནོར། །
ནོར་བུའི་བང་མཛོད་ཡིན་རུང་། །
བུ་མོ་ང་ཡི་སྣང་བར། །
ས་རྡོའི་རིན་ལས་མི་འདུག །
རྟ་ཕོ་བསམ་གྲུབ་ཟག་པ། །
བགྲོད་པའི་འཁོར་ལོ་རེད་དེ། །
སི་ཤན་སྲབ་ལུང་སྔོན་པོ། །
མི་ཚོའི་ལག་པར་འཇུས་འདུག །
རི་མགོ་འདི་ཡི་མཐོ་ཚད་འདི་ལ་བལྟས་ན། །
རྫོང་ཞིག་བརྒྱབ་ཀྱང་མི་འོས་རང་ད་མི་འདུག །
དོན་མེད་རི་ལ་རྫོང་ཞིག་བརྒྱབ་ནས་གང་ཡོང་། །
ཉི་མ་ཟླ་བའི་ཕེབས་ལམ་བཀག་རོགས་ཡིན་འགྲོ། །
741



ལྷ་སའི་དམངས་ཁྲོད་གླུ་གཞས།
གཡང་གཟར་འདི་ཡི་གཟར་ཚད་འདི་ལ་བལྟས་ན། །
སྐས་འཛེགས་བཙུགས་ཀྱང་མི་འོས་རང་ད་མི་འདུག །
དོན་མེད་བྲག་ལ་སྐས་འཛེགས་བཙུགས་ནས་གང་ཡོང་། །
ཐང་དཀར་རྒོད་པོའི་ཕེབས་ལམ་བཀག་རོགས་ཡིན་འགྲོ། །
ཕྱི་དེ་ཆོས་བཟོ་དོད་པ། །
ནང་དུ་དུག་ནག་སྡོང་པོ། །
དམྱལ་བའི་ལྕགས་ཁང་ནང་ལ། །
གཤིན་རྗེས་བཞུགས་ཁྲི་བསྒྲིགས་བཞག །
གནམ་གྱི་དཀྱིལ་ནས་མ་ཐེབས། ། ་
ཟླ་བས་བཀའ་བཀྱོན་གནང་ཡོང་། །
ཟུར་ཟུར་ཟུར་ནས་ཕེབས་དང་། །
མཇལ་འཕྲད་ཡོད་པ་ཞུས་ཆོག །
ཆུ་དེ་དགའ་སྟོང་ཕུ་ཆུ། །
ཆུ་བདག་ཡོན་ཏན་རྒྱལ་པོ། །
ཆུ་མོ་གང་འགྲོའི་ས་ལ། །
ལོ་ཡག་རྩ་བ་ཚུགས་སོང་། །
742



གསུམ་པ། མཛའ་གཞས་དང་ཚིག་རྒྱག
སྒྲ་སྙན་ཧོར་ཇིན་ཟེར་བ། །
སྙན་འཇེབས་དོད་རང་དྲགས་ནས། །
བུ་མོ་ཆོས་ལ་འགྲོ་བའི། །
ལམ་བུའི་བསུ་ཆང་བཀག་སོང་། །
ལྕང་མ་ཆུ་ནང་སྐྱེས་པར། །
ཡ་མཚན་བྱེད་རྒྱུ་མི་འདུག །
དེ་ལས་སྐམ་པོའི་བྲག་ལ། །
ལྷ་ཤིང་ཤུག་པ་འཁྲུངས་བཞག །
གཞས་གཏོང་མཁན། མགོན་པོ། དཀོན་མཆོག་སྒྲོལ་མ། དགྲ་འདུལ། དགའ་བདེ་ལྷུན་རྡོར། ཚེ་རིང་སོགས།
བསྡུ་སྒྲིག་པ། རྡོ་ཕུན། ཟླ་བ་བཀྲ་ཤིས། སྐལ་བཟང་ཚེ་རྡོར། ཉི་མ་ཡོན་ཏན་སོགས་
བསྡུ་དུས 1991. ༡་
743



ལྷ་སའི་དམངས་ཁྲོད་གླུ་གཞས། (སྟོད་ཆ། སྨད་ཆ།)
བསྡུ་སྒྲིག་པ། རྡོ་ཕུན། ཟླ་བ་བཀྲ་ཤིས། སྐལ་བཟང་ཚེ་རྡོར།
རྩོམ་སྒྲིག་འགན་འཁུར་བ། བཀྲ་ཤིས་དངོས་གྲུབ།
མདུན་ཤོག་འཆར་འགོད་པ། བྱམས་བཟང་།
དཔེ་སྐྲུན་ཚན་པ་ བོད་ལྗོངས་མི་དམངས་དཔེ་སྐྲུན་ཁང་།
( ལྷ་ས་གླིང་སྐོར་བྱང་ལམ་སྒོ་ཨང20པ)
པར་འདེབས་ཚན་པ། ལྷ་ས་གྲོང་ཁྱེར་མིང་ཤིན་པར་འདེབས་ཚད་ཡོད་ཀུང་སི།
དེབ་ཚད།
850 x 1 168 1/32
པར་ཤོག
48. 75
ཡིག་གྲངས།
ཁྲི་68
པར་གཞི།
2009ལོའི་ཟླ8པར་པར་གཞི་1བསྒྲིགས།
པར་ཐེངས།
2011ལོ་འི་ཟླ་9པར་པར་ཐེངས་1བཏང།
པར་གྲུངས།
14, 901 - 16,700
དཔེ་དེབ་ཨང་གྲངས། ISBN978 -7 - 223 -02725 - (0
རིན་གོང་སྒོར།
60. 00 ( སྟོད་ཆ། སྨད་ཆ། )
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག



x ZCB
责任编辑:扎西欧珠
封面设计:强桑
ISBN 978-7-223-02725 -
978722027250">
定价:60.00元
